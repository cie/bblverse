Zsoltárok 1:1: Boldog ember az, aki nem jár a bűnösök tanácsa szerint, nem áll a vétkesek útjára, és nem ül a csúfolódók székére, hanem az ÚR törvényében gyönyörködik, és az ő törvényéről elmélkedik éjjel-nappal.
Zsoltárok 1:3: Olyan lesz, mint a folyóvíz mellé ültetett fa, amely idejében megtermi gyümölcsét, és nem hervad el a lombja. Minden sikerül, amit tesz.
Zsoltárok 1:4: Nem így járnak a bűnösök, hanem úgy, mint a polyva, amelyet szétszór a szél.
Zsoltárok 1:5: Ezért nem állhatnak meg a bűnösök az ítélet idején és a vétkesek az igazak közösségében.
Zsoltárok 1:6: Mert ismeri az ÚR az igazak útját, a bűnösök útja pedig semmibe vész.
Zsoltárok 2:1: Miért tombolnak a népek, milyen hiábavalóságot terveznek a nemzetek?
Zsoltárok 2:2: Összegyűlnek a föld királyai, a fejedelmek együtt tanácskoznak az ÚR ellen és felkentje ellen: Dobjuk le magunkról bilincseiket, tépjük le köteleiket!
Zsoltárok 2:4: A mennyben lakozó kineveti, az ÚR kigúnyolja őket.
Zsoltárok 2:5: Majd így szól hozzájuk haragjában, izzó haragjában így rémíti meg őket: Én kentem föl királyomat szent hegyemen, a Sionon!
Zsoltárok 2:7: Kihirdetem az ÚR végzését. Ezt mondta nekem: Az én fiam vagy! Fiammá fogadtalak ma téged!
Zsoltárok 2:8: Kérd tőlem, és neked adom örökségül a népeket, birtokul a földkerekséget.
Zsoltárok 2:9: Összetöröd őket vasvesszővel, szétzúzod, mint a cserépedényt!
Zsoltárok 2:10: Azért ti, királyok, térjetek észhez, okuljatok, ti bírái a földnek!
Zsoltárok 2:11: Félelemmel szolgáljátok az URat, reszketve vígadjatok!
Zsoltárok 2:12: Csókoljátok a fiút, hogy meg ne haragudjék, és el ne pusztuljatok az úton. Mert hamar föllángol haragja, de mind boldog, aki hozzá menekül!
Zsoltárok 3:1: URam, mily sok ellenségem van, mily sokan támadnak rám! : Sokan mondják rólam: Nem segít rajta Isten!
Zsoltárok 3:3: De te, URam, pajzsom vagy nekem, dicsőségem, aki fölemeled fejem.
Zsoltárok 3:4: Hangosan kiáltok az ÚRhoz, és ő meghallgat szent hegyén.
Zsoltárok 3:5: Lefekszem, alszom és fölébredek, mert az ÚR támogat engem.
Zsoltárok 3:6: Nem félek a sokezernyi néptől, amely körülvett engem.
Zsoltárok 3:7: Állj mellém, URam, szabadíts meg, Istenem! Hiszen te vered arcul minden ellenségemet, kitördeled a bűnösök fogait!
Zsoltárok 3:8: Az ÚRtól jön a szabadítás. Legyen áldásod népeden!
Zsoltárok 4:1: Hallgass meg, ha hozzád kiáltok, igazságos Istenem! Szorult helyzetemből adj nekem kiutat, könyörülj rajtam, hallgasd meg imámat!
Zsoltárok 4:2: Ti emberek! Meddig gyalázzátok dicsőségemet? Meddig szeretitek az üres beszédet, meddig törekedtek még hazugságra?
Zsoltárok 4:3: Tudjátok meg, hogy az ÚR csodákat tesz hívével! Meghallgat az ÚR, ha hozzá kiáltok.
Zsoltárok 4:4: Ha felindultok is, ne vétkezzetek! Gondolkozzatok el fekvőhelyeteken, és csillapodjatok le!
Zsoltárok 4:5: Igaz áldozattal áldozzatok, és bízzatok az ÚRban!
Zsoltárok 4:6: Sokan mondják: Bár jó napokat látnánk, és ránk ragyogna orcád világossága, URunk!
Zsoltárok 4:7: Nagyobb örömöt adsz szívembe azokénál, akiknek bőven van búzájuk és boruk.
Zsoltárok 4:8: Békében fekszem le, és el is alszom, mert csak te adod meg, URam, hogy biztonságban élhessek!
Zsoltárok 5:1: Figyelj beszédemre, URam, vedd észre sóhajtozásomat!
Zsoltárok 5:2: Figyelj hangos kiáltozásomra, Istenem, királyom, mert hozzád imádkozom!
Zsoltárok 5:3: Hallgasd meg szavamat reggel, URam, reggel eléd készülök, és várlak.
Zsoltárok 5:4: Istenem, te nem leled örömöd a bűnben, nem talál otthonra nálad a gonosz.
Zsoltárok 5:5: Nem állhatnak meg szemed előtt a dicsekvők, gyűlölsz minden gonosztevőt.
Zsoltárok 5:6: Elpusztítod a hazudozókat a vérszomjas és álnok embert utálja az ÚR.
Zsoltárok 5:7: De én bemehetek házadba, mert te nagyon szeretsz engem, és szent templomodban leborulok, mert tisztellek téged.
Zsoltárok 5:8: Vezess, URam, igazságodban, mert ellenségeim vannak, egyengesd előttem az utat!
Zsoltárok 5:9: Mert nem jön ki szájukon őszinte szó, belül romlottak, nyitott sír a torkuk, sima a nyelvük.
Zsoltárok 5:10: Derítsd ki vétküket, Istenem, bukjanak bele fondorlataikba! Taszítsd el őket sok vétkük miatt, mert ellened lázadtak!
Zsoltárok 5:11: Mind örülnek majd, akik hozzád menekülnek. Örökké ujjonganak, mert oltalmazod őket. Örvendeznek általad, akik szeretik nevedet.
Zsoltárok 5:12: Mert te, URam, megáldod az igazat, körülveszed kegyelmeddel, mint pajzzsal.
Zsoltárok 6:1: URam, ne feddj meg haragodban, ne ostorozz indulatodban!
Zsoltárok 6:2: Kegyelmezz, URam, mert elcsüggedtem, gyógyíts meg, URam, mert reszketnek tagjaim!
Zsoltárok 6:3: Lelkem is csupa reszketés, és te, URam, meddig késel?
Zsoltárok 6:4: Fordulj hozzám, URam, mentsd meg életemet, szabadíts meg, mert irgalmas vagy!
Zsoltárok 6:5: Mert a halál után nem emlegetnek téged, ki ad hálát neked a sírban?
Zsoltárok 6:6: Belefáradtam a sóhajtozásba. Egész éjjel könnyekkel áztatom ágyamat, könnyeimmel öntözöm fekvőhelyemet.
Zsoltárok 6:7: Szemem elhomályosodott a bánattól, fénye megtört sok ellenségem miatt.
Zsoltárok 6:8: Távozzatok tőlem mind, ti gonosztevők, mert meghallotta az ÚR hangos sírásomat!
Zsoltárok 6:9: Meghallgatta könyörgésemet az ÚR, imádságomat elfogadta az ÚR.
Zsoltárok 6:10: Megszégyenül, és reszketni fog nagyon minden ellenségem, meghátrál, és megszégyenül egy pillanat alatt!
Zsoltárok 7:1: URam, Istenem, hozzád menekülök! Szabadíts meg üldözőimtől, és ments meg engem, hogy szét ne tépjenek, mint az oroszlán, szét ne szaggassanak menthetetlenül.
Zsoltárok 7:3: URam, Istenem, ha ilyeneket tettem: ha álnokságot követtem el, ha rosszul bántam jóakarómmal, ha kifosztottam, aki ok nélkül bántott, akkor ellenség üldözzön, és érjen utol engem, tiporja földre életemet, tapossa porba dicsőségemet!
Zsoltárok 7:6: URam, lépj elő haragodban, szállj szembe dühös ellenségeimmel! Kelj föl, szolgáltass igazságot nekem!
Zsoltárok 7:7: Gyülekezzenek köréd a népek, te pedig foglalj helyet fölöttük a magasban!
Zsoltárok 7:8: Az ÚR ítéletet tart a népek fölött. Adj nekem igazat, URam, hiszen igaz és feddhetetlen vagyok!
Zsoltárok 7:9: Vess véget a bűnösök gazságának, és bátorítsd az igazat, szívek és vesék vizsgálója, igazságos Isten!
Zsoltárok 7:10: Az én pajzsom az Isten, aki megszabadítja a tiszta szívűeket.
Zsoltárok 7:11: Igaz bíró az Isten, olyan Isten, aki mindennap büntethet.
Zsoltárok 7:12: Már megint kardját élesíti a gonosz, íját feszíti, és céloz.
Zsoltárok 7:13: Pedig őt találja el a halálos fegyver, a tüzes nyilak, amelyeket készít.
Zsoltárok 7:14: Ha rosszakarat fogamzik meg benne, nyomorúságot hordoz, és csalódást szül!
Zsoltárok 7:15: Vermet ás, jó mélyet, de maga esik a gödörbe, melyet készített.
Zsoltárok 7:16: Visszahárul fejére a nyomorúság, erőszakossága saját fejére száll.
Zsoltárok 7:17: Hálát adok az ÚRnak, mert igaz ő, zengem a felséges ÚR nevét.
Zsoltárok 8:1: Ó, URunk, mi Urunk! Mily felséges a te neved az egész földön, az égen is megmutattad fenségedet!
Zsoltárok 8:2: Gyermekek és csecsemők szája által is építed hatalmadat ellenfeleiddel szemben, hogy elnémítsd az ellenséget és a bosszúállót.
Zsoltárok 8:3: Ha látom az eget, kezed alkotását, a holdat és a csillagokat, amelyeket ráhelyeztél, micsoda a halandó - mondom -, hogy törődsz vele, és az emberfia, hogy gondod van rá?
Zsoltárok 8:5: Kevéssel tetted őt kisebbé Istennél, dicsőséggel és méltósággal koronáztad meg.
Zsoltárok 8:6: Úrrá tetted kezed alkotásain, mindent a lába alá vetettél: a juhokat és marhákat mind, még a mezei vadakat is, az ég madarait, a tenger halait, amelyek a tenger ösvényein járnak.
Zsoltárok 8:9: Ó, URunk, mi Urunk! Mily felséges a te neved az egész földön!
Zsoltárok 9:1: Hálát adok az ÚRnak teljes szívemből, elbeszélem minden csodatettedet.
Zsoltárok 9:2: Örülök és vigadok neked, zengem nevedet, ó Felséges!
Zsoltárok 9:3: Mert meghátráltak ellenségeim, elbuktak, és semmivé lettek előtted.
Zsoltárok 9:4: Mert igazságot szolgáltattál ügyemben, trónodra ültél mint igaz bíró.
Zsoltárok 9:5: Megdorgáltad a népeket, semmivé tetted a bűnösöket, eltörölted nevüket mindörökre!
Zsoltárok 9:6: Vége van az ellenségnek! Feldúltad városaikat, hogy örökké romokban heverjenek, még emlékük is kiveszett.
Zsoltárok 9:7: De az ÚR örökké trónján ül, fölállította bírói székét.
Zsoltárok 9:8: Igazságosan bíráskodik a világ fölött, részrehajlás nélkül ítéli a nemzeteket.
Zsoltárok 9:9: Az elnyomottak menedéke az ÚR, menedék a nyomorúság idején.
Zsoltárok 9:10: Benned bíznak, akik ismerik nevedet, nem hagyod el, URam, azokat, akik hozzád folyamodnak.
Zsoltárok 9:11: Zengjetek az ÚRnak, aki a Sionon lakik, mondjátok el a népeknek felséges tetteit!
Zsoltárok 9:12: Mert számon kéri a vérontást, emlékezik rá, nem feledkezik meg a nyomorultak jajkiáltásáról.
Zsoltárok 9:13: Légy kegyelmes, URam, lásd meg, míly nyomorult lettem gyűlölőim miatt! Te emelhetsz föl a halál kapujából, hogy elbeszélhessem sok dicső tettedet Sion leányának kapuiban, és vigadhassak, mert megszabadítottál!
Zsoltárok 9:15: Maguk ásta gödörbe zuhantak a népek, rejtett hálójuk fogta meg lábukat.
Zsoltárok 9:16: Megismertette magát az ÚR, igazságot szolgáltatott. A bűnöst saját kezének műve ejti csapdába.  A holtak hazájába kerülnek a bűnösök, minden olyan nép, amely elfelejti Istent.
Zsoltárok 9:18: Nem marad örökre elfelejtve a szegény, nem vész el végleg a nyomorultak reménye.
Zsoltárok 9:19: Ne engedd, URam, hogy erőszakoskodjanak az emberek! Álljanak eléd ítéletre a népek!
Zsoltárok 9:20: Kelts bennük félelmet, URam, hadd tudják meg a népek, hogy ők csak emberek!
Zsoltárok 10:1: URam, miért állsz oly távol, miért rejtőzöl el a szükség idején?
Zsoltárok 10:2: A bűnösök gőgjükben üldözik a nyomorultat, de saját ármánykodásuk ejti el őket.
Zsoltárok 10:3: Dicsekszik kapzsiságával a bűnös, és áldást mond a haszonleső, de ezzel megcsúfolja az URat.
Zsoltárok 10:4: Fennhéjázva mondja a bűnös: Nem lesz számonkérés, nincs Isten! Ez minden gondolata.
Zsoltárok 10:5: Útjai mindenkor eredményesek, azt hiszi, hogy messze van ítéleted, semmibe veszi ellenségeit.
Zsoltárok 10:6: Azt mondja magában: Nem rendülök meg, nemzedékek váltják egymást, de engem nem ér baj.
Zsoltárok 10:7: Szája tele van átokkal, csalással és durvasággal, nyelve nyomorúságot és bajt okoz.
Zsoltárok 10:8: Ólálkodik a házak körül, titokban meggyilkolja az ártatlant, szeme a gyámoltalant figyeli.
Zsoltárok 10:9: Lesben áll rejtekhelyén, mint oroszlán a bozótban. Lesi, hogy elragadhassa a nyomorultat. Kiveti hálóját, és elragadja a nyomorultat.
Zsoltárok 10:10: Szétzúzza, levágja a gyámoltalanokat, ha a körmei közé jutnak.
Zsoltárok 10:11: Azt mondja magában: Elfelejtett az Isten, eltakarta arcát, nem lát meg soha!
Zsoltárok 10:12: Állj elő, URam, emeld föl kezedet, Istenem! Ne feledkezz meg a nyomorultakról!
Zsoltárok 10:13: Miért vetheti meg Istent a bűnös? Miért mondhatja magában: Nem lesz számonkérés?!
Zsoltárok 10:14: Pedig te látod a vészt és a bánatot, rátekintesz, és kezedben tartod. Rád bízhatja magát a gyámoltalan, az árvának te vagy a segítője.
Zsoltárok 10:15: Törd össze a bűnös hatalmát, a gonosztól kérd számon bűnét, hogy nyoma se maradjon!
Zsoltárok 10:16: Király lesz az ÚR mindörökké, a pogányok pedig kivesznek országából.
Zsoltárok 10:17: Az alázatosok kívánságát meghallgatod, URam. Megerősíted szívüket, feléjük fordítod füledet, véded az árva és elnyomott ügyét, hogy ne hatalmaskodjék többé senki a földön.
Zsoltárok 11:1: Az Úrhoz menekülök. Hogyan mondhatjátok nekem: Menekülj a hegyre, mint a madár?!
Zsoltárok 11:2: Mert a bűnösök már feszítik az íjat, rátették a nyilat a húrra, hogy titokban rálőjenek a tiszta szívűekre.
Zsoltárok 11:3: Ha az alapfalakat is lerombolják, mit tehet az igaz ember?
Zsoltárok 11:4: Az ÚR ott van szent templomában, az ÚR, akinek trónja a mennyben van, lát a szemével, pillantása megvizsgálja az embereket.
Zsoltárok 11:5: Az ÚR megvizsgálja az igazat és a bűnöst, szívből gyűlöli azt, aki az erőszakot szereti.
Zsoltárok 11:6: Hullasson a bűnösökre kénköves, tüzes parazsat, perzselő szél legyen osztályrészük!
Zsoltárok 11:7: Bizony, igaz az ÚR, igaz tetteket szeret a becsületes emberek meglátják arcát.
Zsoltárok 12:1: Segíts, URam, mert elfogytak a kegyesek, eltűntek a hívek az emberek közül.
Zsoltárok 12:2: Hazug módon beszélnek egymással, sima szájjal, kétszínűen beszélnek.
Zsoltárok 12:3: Irtson ki az ÚR minden sima szájat és nagyokat mondó nyelvet!
Zsoltárok 12:4: Mert ezt mondják: Győzzük nyelvvel, segít rajtunk a szánk, ki lehetne úrrá rajtunk?
Zsoltárok 12:5: Most már fölkelek - mondja az ÚR - a nyomorultak elnyomása, a szegények sóhajtása miatt, és szabadulást adok az arra vágyódónak.
Zsoltárok 12:6: Az ÚR ígéretei tiszták, olyanok, mint a hétszer tisztított ezüst, melyet földbe vájt formába öntöttek.
Zsoltárok 12:7: URam, te megtartod ígéreteidet, minket pedig megoltalmazol ettől a nemzedéktől mindenkor, még ha bűnösök járkálnak is körülöttünk, és az alávalóságot magasztalják is az emberek.
Zsoltárok 13:2: Meddig tart ez, URam? Végképp megfeledkeztél rólam? Meddig rejted el orcádat előlem?
Zsoltárok 13:3: Meddig kell magamban tanakodnom, és bánkódnom szívemben naponként? Meddig kerekedhetik fölém ellenségem?
Zsoltárok 13:4: Tekints rám, hallgass meg, URam, Istenem! Tartsd meg szemem ragyogását, ne jöjjön rám halálos álom!
Zsoltárok 13:5: Ne mondhassa ellenségem: Végeztem vele! Ne ujjonghassanak ellenfeleim, hogy ingadozom!
Zsoltárok 13:6: Mert én hűségedben bízom, szívből ujjongok, hogy megsegítesz. Éneklek az ÚRnak, mert jót tett velem.
Zsoltárok 14:1: Azt gondolja magában a bolond, hogy nincs Isten! Romlottak és utálatosak tetteik, senki sem tesz jót.
Zsoltárok 14:2: Az ÚR letekint a mennyből az emberekre, hogy lássa, van-e köztük értelmes, aki keresi az Istent?
Zsoltárok 14:3: Mindnyájan elfordultak tőle, egyaránt megromlottak. Senki sem tesz jót, egyetlen ember sem.
Zsoltárok 14:4: Nem tudja a sok gonosztevő, akik úgy eszik népemet, ahogy a kenyeret eszik - de az ÚRhoz nem kiáltanak -, hogy majd egyszer nagyon megrettennek, mert Isten az igaz nemzedékkel van!
Zsoltárok 14:6: A nyomorult tervét csúffá tennétek, de az ÚR az ő oltalma!
Zsoltárok 14:7: Bárcsak eljönne a Sionról Izráel szabadulása! Amikor az ÚR jóra fordítja népe sorsát, ujjong majd Jákób, és örül Izráel.
Zsoltárok 15:1: URam, ki lehet sátradnak vendége, ki tartózkodhat szent hegyeden?
Zsoltárok 15:2: Az, aki feddhetetlenül él, törekszik az igazságra, és szíve szerint igazat szól nyelvével nem rágalmaz, nem tesz rosszat felebarátjával, és nem hoz gyalázatot rokonára.
Zsoltárok 15:4: Megvetéssel néz az alávalókra, de tiszteli azokat, akik az URat félik. Esküjét nem vonja vissza, ha kárt vall is.
Zsoltárok 15:5: Nem adja pénzét uzsorára, és nem hagyja magát megvesztegetni az ártatlan rovására. Aki ezeket teszi, nem tántorodik meg soha.
Zsoltárok 16:1: Dávid bizonyságtétele. Tarts meg engem, Istenem, mert hozzád menekültem!
Zsoltárok 16:2: Ezt mondom az ÚRnak: Te vagy az én Uram, rajtad kívül nincs, ami jó nekem.
Zsoltárok 16:3: A szentekben, akik a földön élnek, és a dicsőségesekben telik minden kedvem.
Zsoltárok 16:4: Sok fájdalmuk lesz azoknak, akik máshoz csatlakoznak. Nem mutatok be nekik vérrel kevert italáldozatot, még nevüket sem veszem ajkamra.
Zsoltárok 16:5: URam, te vagy osztályrészem és poharam, te tartod kezedben sorsomat.
Zsoltárok 16:6: Osztályrészem kies helyre esett, örökségem nagyon tetszik nekem.
Zsoltárok 16:7: Áldom az URat, mert tanácsot ad nekem, még éjszaka is figyelmeztet bensőm.
Zsoltárok 16:8: Az ÚRra tekintek szüntelen, nem tántorodom meg, mert a jobbomon van.
Zsoltárok 16:9: Ezért örül a szívem, és ujjong a lelkem, testem is biztonságban van.
Zsoltárok 16:10: Mert nem hagysz engem a holtak hazájában, nem engeded, hogy híved leszálljon a sírba.
Zsoltárok 16:11: Megismerteted velem az élet útját, teljes öröm van tenálad, örökké tart a gyönyörűség jobbodon.
Zsoltárok 17:1: Dávid imádsága. URam, hallgasd meg igaz ügyemet, figyelj esedezésemre! Ügyelj imádságomra, mert ajkam nem csalárd.
Zsoltárok 17:2: Tőled jön felmentő ítéletem, hiszen látja szemed az igazságot.
Zsoltárok 17:3: Megvizsgáltad szívemet, meglátogattál éjjel. Próbára tettél, nem találsz bennem álnokságot, nem jön ki ilyen a számon.
Zsoltárok 17:4: Bármit tettek az emberek, én a te beszédedre figyelve őrizkedtem az erőszakosok útjától.
Zsoltárok 17:5: Lépteim ösvényeidhez ragaszkodnak, nem inognak meg lépteim.
Zsoltárok 17:6: Hozzád kiáltok, mert meghallgatsz, Istenem. Fordítsd felém füledet, hallgasd meg beszédemet!
Zsoltárok 17:7: Tégy csodát híveddel, mert te megszabadítod azokat, akik jobbodhoz menekülnek támadóik elől.
Zsoltárok 17:8: Őrizz engem, mint szemed fényét, rejts el szárnyaid árnyékába a bűnösök elől, akik erőszakoskodnak velem, halálos ellenségeim elől, akik körülfognak.
Zsoltárok 17:10: Konok szívük elzárkózik, szájuk gőgösen beszél.
Zsoltárok 17:11: Lépten-nyomon körülvesznek, arra igyekeznek, hogy földre terítsenek.
Zsoltárok 17:12: Olyanok, mint a zsákmányra vágyó oroszlán és a rejtekében lapuló oroszlánkölyök.
Zsoltárok 17:13: Lépj elő, URam! Szállj szembe vele, és terítsd le! Ments meg engem kardoddal a bűnösöktől!
Zsoltárok 17:14: Ments meg kezeddel az emberektől, a világ embereitől, URam, akik kiveszik részüket az életből! Töltsd meg hasukat azzal, amit nekik tartogatsz, lakjanak jól vele a fiaik is, és ami megmarad, hagyják gyermekeikre!
Zsoltárok 17:15: Én pedig meglátom orcádat, mint igaz ember, öröm tölt el, ha meglátlak, amikor fölébredek.
Zsoltárok 18:1: Ezt mondta: Szeretlek, URam, erősségem!
Zsoltárok 18:2: Az ÚR az én kőszálam, váram és megmentőm, Istenem, kősziklám, nála keresek oltalmat, pajzsom, hatalmas szabadítóm, fellegváram!
Zsoltárok 18:3: Az ÚRhoz kiáltok, aki dicséretre méltó, és megszabadulok ellenségeimtől.
Zsoltárok 18:4: Körülvettek a halál kötelei, pusztító áradat rettent engem.
Zsoltárok 18:5: A sír kötelei fonódtak rám, a halál csapdái meredtek rám.
Zsoltárok 18:6: Nyomorúságomban az ÚRhoz kiáltottam, segítségért kiáltottam Istenemhez. Meghallotta hangomat templomában, kiáltásom a fülébe jutott.
Zsoltárok 18:7: Megrendült és rengett a föld, a hegyek alapjai megremegtek, megrendültek, mert haragra gyúlt.
Zsoltárok 18:8: Füst jött ki orrából, szájából emésztő tűz, parázs izzott benne.
Zsoltárok 18:9: Lehajlította az eget, és leszállt, homály volt lába alatt.
Zsoltárok 18:10: Kerúbon ülve repült, szelek szárnyán suhant.
Zsoltárok 18:11: A sötétséget tette rejtekévé maga körül, mint egy sátrat, a sötét vizeket, a gomolygó fellegeket.
Zsoltárok 18:12: Az előtte levő fényözönből előtörtek fellegei jégesővel és tüzes parázzsal.
Zsoltárok 18:13: Dörgött az ÚR az égben, mennydörgött a Felséges jégesővel és tüzes parázzsal.
Zsoltárok 18:14: Kilőtte nyilait, és szétszórta, tömérdek villámot röpített ki.
Zsoltárok 18:15: Láthatóvá váltak a vizek medrei, és feltárultak a világ alapjai dorgálásodtól, URam, haragod szelének fúvásától.
Zsoltárok 18:16: Lenyúlt a magasból, és fölvett, a nagy vizekből kihúzott engem.
Zsoltárok 18:17: Megmentett engem erős ellenségemtől, gyűlölőimtől, bár erősebbek nálam.
Zsoltárok 18:18: Rám törhetnek a veszedelem napján, de az ÚR az én támaszom.
Zsoltárok 18:19: Tágas térre vitt ki engem, megmentett, mert gyönyörködik bennem.
Zsoltárok 18:20: Igazságom szerint bánt velem az ÚR, kezem tisztasága szerint jutalmazott engem.
Zsoltárok 18:21: Hiszen vigyáztam az ÚR útjára, és nem hagytam el hűtlenül az Istent.
Zsoltárok 18:22: Minden törvényére ügyeltem, és rendelkezéseitől nem tértem el.
Zsoltárok 18:23: Feddhetetlen voltam előtte, és őrizkedtem a bűntől.
Zsoltárok 18:24: Igazságom szerint jutalmazott meg az ÚR, kezem tisztasága szerint, amit jól lát.
Zsoltárok 18:25: A hűségeshez hűséges vagy, a feddhetetlen emberhez feddhetetlen.
Zsoltárok 18:26: A tisztához tiszta vagy, de a hamisnak ellenállsz.
Zsoltárok 18:27: A nyomorult népet megsegíted, de a kevély tekintetűeket megalázod.
Zsoltárok 18:28: Mert te gyújtasz nekem mécsest, URam, fénysugarat ad nekem Istenem a sötétségben.
Zsoltárok 18:29: Veled a rablóknak is nekirontok, ha Isten segít, a falon is átugrom.
Zsoltárok 18:30: Az Isten útja tökéletes, az ÚR beszéde színigaz. Pajzsa mindazoknak, akik hozzá menekülnek.
Zsoltárok 18:31: Van-e Isten az ÚRon kívül? Van-e kőszikla Istenünkön kívül?
Zsoltárok 18:32: Isten ruház föl engem erővel, ő teszi tökéletessé utamat.
Zsoltárok 18:33: Olyanná teszi lábamat, mint a szarvasoké, magaslatokra állít engem.
Zsoltárok 18:34: Ő tanítja kezemet a harcra, karjaim ércíjat feszítenek.
Zsoltárok 18:35: Oltalmazó pajzsodat adtad nekem, jobbod támogat engem, sokszor lehajoltál hozzám.
Zsoltárok 18:36: Biztossá teszed lépteimet, és nem inognak bokáim.
Zsoltárok 18:37: Üldözöm, és utolérem ellenségeimet, nem térek vissza, míg nem végzek velük.
Zsoltárok 18:38: Szétzúzom őket, nem tudnak fölkelni, lábam elé hullanak.
Zsoltárok 18:39: Fölruháztál erővel a harcra, térdre kényszerítetted támadóimat.
Zsoltárok 18:40: Megfutamítottad ellenségeimet, és gyűlölőimet elpusztíthattam.
Zsoltárok 18:41: Kiáltoznak, de nincs szabadító, az ÚRhoz kiáltanak, de nem válaszol.
Zsoltárok 18:42: Összezúzom őket, mint a szélhordta port, széttaposom, mint az utca sarát.
Zsoltárok 18:43: Megmentesz engem a lázadó néptől, népek fejévé teszel engem. Olyan nép szolgál nekem, amelyhez nem volt közöm.
Zsoltárok 18:44: Engedelmesen hallgatnak rám, idegenek hízelegnek nekem, mert elepedtek az idegenek, és reszketve jönnek elő rejtekükből.
Zsoltárok 18:46: Él az ÚR, áldott az én kősziklám, magasztaltassék szabadító Istenem!
Zsoltárok 18:47: Bosszút áll értem az Isten, és népeket rendel alám.
Zsoltárok 18:48: Megmentesz ellenségeimtől, sőt támadóim fölé emelsz, és megszabadítasz az erőszakoskodóktól.
Zsoltárok 18:49: Ezért magasztallak, URam, a népek között, zsoltárt éneklek nevednek.
Zsoltárok 18:50: Nagy győzelmet ad ő királyának, hűséges marad fölkentjéhez, Dávidhoz és utódaihoz örökké.
Zsoltárok 19:1: Az egek hirdetik Isten dicsőségét, kezének munkájáról beszél a menny.
Zsoltárok 19:2: Nappal a nappalnak adja át e szót, éjjel az éjjelnek adja tudtul.
Zsoltárok 19:3: Nincs szó és nincs beszéd, hangjuk sem hallatszik, mégis eljut hangjuk az egész földre, szavuk a világ végéig. Sátrat készített a napnak, amely mint vőlegény jön ki szobájából, örül, mint egy hős, hogy futhat pályáján.
Zsoltárok 19:6: Elindul az ég egyik szélétől, átível a másik széléig, nincs rejtve melege elől semmi.
Zsoltárok 19:7: Az ÚR törvénye tökéletes, felüdíti a lelket. Az ÚR intő szava határozott, bölccsé teszi az együgyűt.
Zsoltárok 19:8: Az ÚR rendelkezései helyesek, megörvendeztetik a szívet. Az ÚR parancsolata világos, ragyogóvá teszi a szemet.
Zsoltárok 19:9: Az ÚR félelme tiszta, megmarad örökké. Az ÚR döntései igazak, mindenben igazságosak, kívánatosabbak az aranynál, sok színaranynál is, édesebbek a méznél, a csurgatott méznél is.
Zsoltárok 19:11: Szolgádat is figyelmeztetik: ha megtartja azokat, jutalma bőséges.
Zsoltárok 19:12: A tévedéseket ki veheti észre? Titkos bűnök miatt ne büntess meg!
Zsoltárok 19:13: A kevélységtől is tartsd távol szolgádat, ne uralkodjék rajtam. Akkor feddhetetlen maradok, sok bűntől mentesen.
Zsoltárok 19:14: Fogadd kedvesen számnak mondásait és szívem gondolatait, URam, kősziklám és megváltóm!
Zsoltárok 20:1: Hallgasson meg téged az ÚR a veszedelem napján, legyen oltalmad Jákób Istenének neve!
Zsoltárok 20:2: Küldjön neked segítséget szentélyéből, erősítsen a Sionról!
Zsoltárok 20:3: Gondoljon sok ételáldozatodra, égőáldozatodat fogadja szívesen.
Zsoltárok 20:4: Adja meg szíved vágyát, teljesítse minden tervedet!
Zsoltárok 20:5: Akkor örvendezünk győzelmednek, és zászlót emelünk Istenünk nevében. Teljesítse az ÚR minden kérésedet!
Zsoltárok 20:6: Jól tudom, hogy az ÚR győzelmet ad felkentjének, felel neki szent egéből győzelmes jobbjának hőstetteivel.
Zsoltárok 20:7: Ezek a harci kocsikat, amazok a lovakat emlegetik dicsekedve, mi pedig Istenünknek, az ÚRnak a nevét.
Zsoltárok 20:8: Ők térdre rogynak és elesnek, mi pedig felkelünk és talpon maradunk.
Zsoltárok 20:9: URam, segítsd meg a királyt! Hallgass meg minket, ha hozzád kiáltunk!
Zsoltárok 21:1: URam, a te erődnek örül a király. Mennyire ujjong, hogy megsegítetted!
Zsoltárok 21:2: Megadtad neki szíve kívánságát, ajka óhajtását nem tagadtad meg.
Zsoltárok 21:3: Hiszen gazdag áldással fordulsz feléje, fejére színarany koronát teszel.
Zsoltárok 21:4: Életet kért tőled, és megadtad neki, hosszú életet, örökké tartót.
Zsoltárok 21:5: Nagy a dicsősége, mert megsegítetted, fenséget és méltóságot adtál neki.
Zsoltárok 21:6: Bizony, áldottá teszed örökre, megvidámítod őt, örülhet előtted.
Zsoltárok 21:7: Bízik a király az ÚRban, szereti a Felséges, ezért nem tántorodik meg.
Zsoltárok 21:8: Kezed utoléri minden ellenségedet, jobbod utoléri gyűlölőidet.
Zsoltárok 21:9: Olyanokká teszed őket, mint a tüzes kemence, ha megjelensz, URam. Haragod elnyeli őket, és tűz emészti meg.
Zsoltárok 21:10: Magzataikat kipusztítod a földről, utódaikat az emberek közül.
Zsoltárok 21:11: Ha rosszat forralnak ellened, és cselt szőnek, nem mennek semmire, mert megfutamítod őket, célba veszed íjaddal.
Zsoltárok 21:13: Mutasd meg hatalmadat, URam! Mi pedig énekelünk, zsoltárt zengünk hatalmas tetteidről!
Zsoltárok 22:1: Én Istenem, én Istenem, miért hagytál el? Távol van tőlem a segítség, pedig jajgatva kiáltok!
Zsoltárok 22:2: Istenem! Hívlak nappal, de nem válaszolsz, éjszaka is, de nem tudok elcsendesedni.
Zsoltárok 22:3: Pedig te szent vagy, trónodon ülsz, rólad szólnak Izráel dicséretei.
Zsoltárok 22:4: Benned bíztak őseink, bíztak, és megmentetted őket.
Zsoltárok 22:5: Hozzád kiáltottak segítségért, és megmenekültek, benned bíztak, és nem szégyenültek meg.
Zsoltárok 22:6: De én féreg vagyok, nem ember, gyaláznak az emberek, és megvet a nép.
Zsoltárok 22:7: Gúnyolódnak rajtam mind, akik látnak, ajkukat biggyesztik, fejüket csóválják: Az ÚRra bízta magát, mentse hát meg őt, szabadítsa meg, hiszen kedvelte!
Zsoltárok 22:9: Te hoztál ki engem anyám méhéből, biztonságba helyeztél anyám emlőin.
Zsoltárok 22:10: Már anyám ölében is rád voltam utalva, anyám méhében is te voltál Istenem.
Zsoltárok 22:11: Ne légy tőlem távol, mert közel van a baj, és nincs, aki segítsen!
Zsoltárok 22:12: Hatalmas bikák vettek körül, bekerítettek a básáni bivalyok.
Zsoltárok 22:13: Föltátották rám szájukat, mint a marcangoló, ordító oroszlán.
Zsoltárok 22:14: Szétfolytam, mint a víz, kificamodtak a csontjaim. Szívem, mint a viasz, megolvadt bensőmben.
Zsoltárok 22:15: Torkom kiszáradt, mint a cserép, nyelvem az ínyemhez tapadt, a halál porába fektettél.
Zsoltárok 22:16: Mert kutyák vettek körül engem, gonoszok bandája kerített be, átlyukasztották kezemet, lábamat.
Zsoltárok 22:17: Megszámlálhatnám minden csontomat, ők pedig csak bámulnak, néznek rám.
Zsoltárok 22:18: Megosztoznak ruháimon, köntösömre sorsot vetnek.
Zsoltárok 22:19: Ó, URam, ne légy távol, erősségem, siess segítségemre!
Zsoltárok 22:20: Ments meg engem a fegyvertől, életemet a kutyák hatalmából!
Zsoltárok 22:21: Szabadíts meg az oroszlán szájából, és a bivalyok szarvai közül, engem, nyomorultat!
Zsoltárok 22:22: Hirdetem nevedet testvéreimnek, dicsérlek a gyülekezetben.
Zsoltárok 22:23: Kik az URat félitek, dicsérjétek őt, Jákób utódai, mind dicsőítsétek őt! Rettegjetek tőle Izráel utódai mind!
Zsoltárok 22:24: Mert nem veti meg, és nem utálja a nyomorult nyomorúságát, nem rejti el orcáját előle, segélykiáltását meghallgatja.
Zsoltárok 22:25: Rólad szól dicséretem a nagy gyülekezetben, teljesítem fogadalmaimat az istenfélők előtt.
Zsoltárok 22:26: Esznek az alázatosak, és jóllaknak, dicsérik az URat, akik őt keresik. Szívetek legyen vidám mindenkor!
Zsoltárok 22:27: A föld határáig mindenkinek eszébe jut az ÚR, és megtérnek hozzá, leborul előtte mindenféle nép.
Zsoltárok 22:28: Mert az ÚRé a királyi hatalom, ő uralkodik a népeken.
Zsoltárok 22:29: Csak előtte borulnak le a földi hatalmasságok, térdet hajt előtte minden halandó, aki nem tudja életét megtartani.
Zsoltárok 22:30: Az utódok szolgálják őt, beszélnek az Úrról a jövő nemzedéknek.
Zsoltárok 22:31: Jönnek, és a születendő népnek hirdetik majd, hogy igaz, amit ő tesz.
Zsoltárok 23:1: Az ÚR az én pásztorom, nem szűkölködöm.
Zsoltárok 23:2: Füves legelőkön terelget, csendes vizekhez vezet engem.
Zsoltárok 23:3: Lelkemet felüdíti, igaz ösvényen vezet az ő nevéért.
Zsoltárok 23:4: Ha a halál árnyéka völgyében járok is, nem félek semmi bajtól, mert te velem vagy: vessződ és botod megvigasztal engem.
Zsoltárok 23:5: Asztalt terítesz nekem ellenségeim szeme láttára. Megkened fejemet olajjal, csordultig van poharam.
Zsoltárok 23:6: Bizony, jóságod és szereteted kísér életem minden napján, és az ÚR házában lakom egész életemben.
Zsoltárok 24:1: Az ÚRé a föld és ami betölti, a földkerekség és a rajta lakók.
Zsoltárok 24:2: Mert ő vetette meg alapját a tengereken, ő rögzítette a folyókon.
Zsoltárok 24:3: Ki mehet föl az ÚR hegyére, és ki állhat meg szent helyén?
Zsoltárok 24:4: Az ártatlan kezű, a tiszta szívű, aki nem sóvárog hiábavalóság után, és nem esküszik hamisan.
Zsoltárok 24:5: Áldást nyer az ilyen az ÚRtól, igazságot a szabadító Istentől.
Zsoltárok 24:6: Ilyen az a nemzedék, amely hozzá folyamodik, akik Jákób Istenének orcáját keresik.
Zsoltárok 24:7: Emeljétek föl fejeteket, ti kapuk, emelkedjetek föl, ti ősi ajtók, hogy bemehessen a dicső király!
Zsoltárok 24:8: Ki az a dicső király? Az erős és hatalmas ÚR, az ÚR, aki hatalmas a harcban.
Zsoltárok 24:9: Emeljétek föl fejeteket, ti kapuk, emeljétek föl, ti ősi ajtók, hogy bemehessen a dicső király!
Zsoltárok 24:10: Ki az a dicső király? A Seregek URa, ő a dicső király!
Zsoltárok 25:1: Dávidé. URam, hozzád emelkedem lélekben!
Zsoltárok 25:2: Benned bízom, Istenem, ne szégyenüljek meg, ne nevessenek ki ellenségeim!
Zsoltárok 25:3: Senki se szégyenüljön meg, aki benned reménykedik, azok szégyenüljenek meg, akik ok nélkül elpártolnak tőled!
Zsoltárok 25:4: Utaidat, URam, ismertesd meg velem, ösvényeidre taníts meg engem!
Zsoltárok 25:5: Vezess hűségesen, és taníts engem, mert te vagy szabadító Istenem, mindig benned reménykedem.
Zsoltárok 25:6: Gondolj, URam, irgalmadra és kegyelmedre, melyek öröktől fogva vannak.
Zsoltárok 25:7: Ifjúkorom vétkeire és bűneimre ne emlékezz! Kegyelmesen gondolj rám, mert te jóságos vagy, URam!
Zsoltárok 25:8: Jó és igaz az ÚR, ezért megmutatja a vétkeseknek a jó utat.
Zsoltárok 25:9: Az alázatosakat igazságosan vezeti, és az ő útjára tanítja az alázatosakat.
Zsoltárok 25:10: Az ÚR minden ösvénye szeretet és hűség azoknak, akik megtartják szövetségét és intelmeit.
Zsoltárok 25:11: A te nevedért, ó URam, bocsásd meg bűneimet, mert sok van!
Zsoltárok 25:12: Azt az embert, aki féli az URat, oktatja ő, hogy melyik utat válassza.
Zsoltárok 25:13: Élete boldog marad, és utódai öröklik a földet.
Zsoltárok 25:14: Közösségben van az ÚR az őt félőkkel, szövetségére tanítja őket.
Zsoltárok 25:15: Szemem állandóan az ÚRra néz, mert ő szabadítja ki lábamat a csapdából.
Zsoltárok 25:16: Fordulj felém, és könyörülj rajtam, mert magányos és nyomorult vagyok.
Zsoltárok 25:17: Enyhítsd szívem szorongását, szorult helyzetemből szabadíts ki!
Zsoltárok 25:18: Lásd meg nyomorúságomat és gyötrődésemet, és bocsásd meg minden vétkemet!
Zsoltárok 25:19: Nézd, mennyi ellenségem van! Gyűlölnek kegyetlen gyűlölettel.
Zsoltárok 25:20: Tartsd meg életemet, ments meg, ne szégyenüljek meg, mert hozzád menekültem!
Zsoltárok 25:21: Feddhetetlen becsület őrizzen engem, mert benned reménykedem.
Zsoltárok 25:22: Szabadítsd ki, ó Isten, Izráelt minden nyomorúságából!
Zsoltárok 26:1: Dávidé. URam, szolgáltass nekem igazságot, mert feddhetetlenül éltem, az ÚRban bíztam ingadozás nélkül!
Zsoltárok 26:2: Vizsgálj meg, URam, és próbálj meg, kutasd át szívemet-lelkemet!
Zsoltárok 26:3: Mert hűséged szemem előtt van, igazságod szerint járok-kelek.
Zsoltárok 26:4: Nem ülök hitvány emberek közé, alattomosokkal nem járok együtt.
Zsoltárok 26:5: Gyűlölöm a gonoszok társaságát, nem ülök le a bűnösök közé.
Zsoltárok 26:6: Ártatlan vagyok, megmosom kezemet, úgy járom körül oltárodat, URam, hangos hálaéneket zengve, felsorolva sok csodatettedet.
Zsoltárok 26:8: URam, szeretem házadat, ahol laksz, dicsőséged lakóhelyét.
Zsoltárok 26:9: Ne ragadd el lelkemet a vétkesekkel, életemet a vérontókkal együtt, akiknek a keze tele van gyalázattal, jobbjuk megvesztegetéssel.
Zsoltárok 26:11: Hiszen én feddhetetlenül élek, válts meg, és könyörülj rajtam!
Zsoltárok 26:12: Lábam biztos talajon áll, áldom az URat a gyülekezetben.
Zsoltárok 27:1: Dávidé. Világosságom és segítségem az ÚR, kitől félnék? Életemnek ereje az ÚR, kitől rettegnék?
Zsoltárok 27:2: Ha rám támadnak is a gonoszok, szorongató ellenségeim, hogy marcangoljanak engem, majd megbotlanak, és elesnek.
Zsoltárok 27:3: Ha egy egész tábor jön is ellenem, nem fél a szívem. Ha háború tör is rám, én akkor is bizakodom.
Zsoltárok 27:4: Egy dolgot kérek az ÚRtól, azért esedezem: hogy az ÚR házában lakhassam egész életemben láthassam, milyen jóságos az ÚR, és gyönyörködhessem templomában.
Zsoltárok 27:5: Megóv engem sátrában a veszedelem napján. Elrejt sátra mélyén, magas kősziklára helyez engem.
Zsoltárok 27:6: Így hát fölemelt fővel állok ellenségeim között, ezért örvendezve mutatok be áldozatot az ÚR sátrában, és éneket zengek az ÚRnak.
Zsoltárok 27:7: Halld meg, URam, hívó hangomat! Könyörülj rajtam, hallgass meg!
Zsoltárok 27:8: Ha ezt mondod: Járuljatok színem elé! - szívem így válaszol: Színed elé járulok, URam!
Zsoltárok 27:9: Ne rejtsd el előlem orcádat, ne utasítsd el haragosan szolgádat! Te vagy az én segítségem, ne vess el, ne hagyj el, szabadító Istenem!
Zsoltárok 27:10: Ha apám, anyám elhagyna is, az ÚR magához fogad engem.
Zsoltárok 27:11: URam, taníts meg utadra, vezess a helyes ösvényen, mert ellenségeim vannak!
Zsoltárok 27:12: Ne dobj oda ellenségeim indulatának, mert hamis tanúk támadtak rám, bosszút lihegnek.
Zsoltárok 27:13: De én hiszem, hogy még meglátom az ÚR jóságát az élők földjén.
Zsoltárok 27:14: Reménykedj az ÚRban, légy erős és bátor szívű, reménykedj az ÚRban!
Zsoltárok 28:1: Dávidé. Téged hívlak, URam, kősziklám, ne fordulj el tőlem némán! Mert ha némán elfordulsz, hasonló leszek a sírba roskadókhoz.
Zsoltárok 28:2: Halld meg esedező hangomat, amikor segítségért kiáltok, kezemet fölemelve szent templomod felé.
Zsoltárok 28:3: Ne sorolj a bűnösök és gonosztevők közé, akik békésen beszélnek embertársaikkal, de rossz szándék van a szívükben.
Zsoltárok 28:4: Fizess meg nekik tetteik szerint, gonosz cselekedeteik szerint! Kezük munkája szerint fizess meg nekik, torold meg rajtuk, amit elkövettek!
Zsoltárok 28:5: Mivel nem figyelnek az ÚR tetteire, sem kezének munkájára, lerombolja, nem építi őket.
Zsoltárok 28:6: Áldott az ÚR, mert meghallgatta esedező hangomat.
Zsoltárok 28:7: Erőm és pajzsom az ÚR, benne bízik szívem. Ő megsegített, ezért vidám a szívem, és énekelve adok neki hálát.
Zsoltárok 28:8: Az ÚR az ő népének erőssége, felkentjének megsegítő ereje.
Zsoltárok 28:9: Segítsd meg népedet, áldd meg örökségedet, légy pásztora, és gondozd örökké!
Zsoltárok 29:1: Magasztaljátok az URat, ti mennyei lények, magasztaljátok az ÚR dicsőségét és hatalmát!
Zsoltárok 29:2: Magasztaljátok az ÚR dicső nevét, boruljatok le az ÚR előtt szent öltözetben!
Zsoltárok 29:3: Az ÚR hangja zeng a vizek fölött, mennydörög a dicsőséges Isten, az ÚR, a nagy vizek fölött.
Zsoltárok 29:4: Az ÚR hangja hatalmas, az ÚR hangja fenséges.
Zsoltárok 29:5: Az ÚR hangja cédrusokat tördel, összetöri az ÚR a Libánon cédrusait.
Zsoltárok 29:6: A Libánon ugrál miatta, mint egy borjú, és a Szirjón, mint egy bivalyborjú.
Zsoltárok 29:7: Az ÚR hangjára lángok törnek elő.
Zsoltárok 29:8: Az ÚR hangja megremegteti a pusztát, megremegteti az ÚR Kádés pusztáját.
Zsoltárok 29:9: Az ÚR hangja megriasztja a szarvasokat, letarolja az erdőket. Templomában mindenki őt dicsőíti.
Zsoltárok 29:10: Az ÚR trónol az áradat fölött, ott trónol az ÚR, az örökkévaló király.
Zsoltárok 29:11: Az ÚR erőt ad népének, az ÚR megáldja népét békességgel.
Zsoltárok 30:1: Zsoltár, templomszentelési ének. Dávidé. Magasztallak, URam, mert megmentettél. Nem engedted, hogy ellenségeim örüljenek bajomon.
Zsoltárok 30:2: URam, Istenem, hozzád kiáltottam, és meggyógyítottál engem.
Zsoltárok 30:3: URam, kihoztál engem a holtak hazájából, életben tartottál, nem roskadtam a sírba.
Zsoltárok 30:4: Zengjetek az ÚRnak, ti hívei, magasztaljátok szent nevét!
Zsoltárok 30:5: Mert csak egy pillanatig tart haragja, de egész életen át a kegyelme. Este szállást vesz a sírás, reggelre itt az ujjongás.
Zsoltárok 30:6: Míg jó dolgom volt, azt gondoltam: Nem tántorodom meg soha.
Zsoltárok 30:7: URam, kegyelmedből hatalmas hegyre állítottál. De ha elrejtetted orcádat, én megrettentem.
Zsoltárok 30:8: Hozzád kiáltok, URam! Így esedezem az ÚRhoz: Mit használ neked a vérem, ha leszállok a sírgödörbe? Hálát ad-e neked, aki porrá lett, hirdeti-e hűségedet?
Zsoltárok 30:10: Hallgass meg, URam, kegyelmesen, légy segítségemre, URam!
Zsoltárok 30:11: Gyászomat örömre fordítottad, leoldoztad gyászruhámat, és örömbe öltöztettél.
Zsoltárok 30:12: Ezért szüntelen zeng neked a szívem, örökké magasztallak, URam, Istenem!
Zsoltárok 31:1: Hozzád menekülök, URam, ne szégyenüljek meg soha! Ments meg engem irgalmasan!
Zsoltárok 31:2: Fordítsd felém füledet, siess, ments meg engem! Légy erős kősziklám, erős váram, segíts rajtam!
Zsoltárok 31:3: Mert te vagy az én sziklaváram vezess, és terelgess engem nevedért!
Zsoltárok 31:4: Szabadíts ki a hálóból, amelyet titkon vetettek nekem, mert te vagy az erősségem.
Zsoltárok 31:5: Kezedre bízom lelkemet, te váltasz meg engem, URam, igaz Isten!
Zsoltárok 31:6: Gyűlölöm a hazug bálványok híveit, mert én csak az ÚRban bízom.
Zsoltárok 31:7: Ujjongva örülök hűségednek, mert látod nyomorúságomat, ismered lelkem szorongásait.
Zsoltárok 31:8: Nem adtál ellenség kezébe, hanem tágas térre állítottad lábamat.
Zsoltárok 31:9: Légy kegyelmes, URam, mert bajban vagyok, szemem elhomályosodott a bánattól, odavan testem-lelkem.
Zsoltárok 31:10: A gond miatt vége lesz életemnek, a sóhajtozás miatt esztendeimnek. Bűnöm miatt megrokkant az erőm, csontjaim sorvadoznak.
Zsoltárok 31:11: Minden ellenségem gyaláz engem, szomszédaim félnek, ismerőseim megrettennek, ha látnak az utcán, elfutnak előlem.
Zsoltárok 31:12: Elfelejtettek, mintha meghaltam volna, olyan lettem, mint egy kallódó tárgy.
Zsoltárok 31:13: Mert hallom sokak suttogását: Iszonyú baj van vele! Rólam tanácskoznak egymás közt, el akarják venni az életemet.
Zsoltárok 31:14: De én bízom benned, URam, vallom: Te vagy Istenem!
Zsoltárok 31:15: Kezedben van sorsom, ments meg ellenségeim és üldözőim kezéből!
Zsoltárok 31:16: Ragyogjon rá orcád szolgádra, segíts rajtam hűségesen!
Zsoltárok 31:17: URam, ne szégyenüljek meg, ha hívlak téged! Szégyenüljenek meg a bűnösök, tűnjenek el a holtak hazájában!
Zsoltárok 31:18: Némuljanak el a hazug ajkak, amelyek kihívóan, gőgösen és megvetően beszélnek az igazról!
Zsoltárok 31:19: Milyen nagy a te jóságod, melyet a téged félőknek tartogatsz! Ebben részesíted a hozzád menekülőket minden ember szeme láttára.
Zsoltárok 31:20: Jól elrejted őket magadnál az emberek áskálódása elől. Megőrzöd őket sátradban a perlekedő nyelvektől.
Zsoltárok 31:21: Áldott az ÚR, aki csodálatos hűséggel bánt velem az ostromlott városban!
Zsoltárok 31:22: Én már azt gondoltam ijedtemben, hogy eltaszítottál magadtól. De te meghallgattad könyörgő szavamat, amikor hozzád kiáltottam segítségért.
Zsoltárok 31:23: Szeressétek az URat, ti hívei mind! Az állhatatosokat megtartja az ÚR, de kamatostul megfizet a gőgösöknek.
Zsoltárok 31:24: Legyetek erősek és bátor szívűek mind, akik az ÚRban reménykedtek!
Zsoltárok 32:1: Boldog, akinek hűtlensége megbocsáttatott, vétke eltöröltetett.
Zsoltárok 32:2: Boldog az az ember, akinek az ÚR nem rója fel bűnét, és nincs lelkében álnokság.
Zsoltárok 32:3: Míg hallgattam, kiszáradtak csontjaim, egész nap jajgatnom kellett.
Zsoltárok 32:4: Mert éjjel-nappal rám nehezedett kezed, erőm ellankadt, mint a nyári hőségben.
Zsoltárok 32:5: Megvallottam neked vétkemet, bűnömet nem takargattam. Elhatároztam, hogy bevallom hűtlenségemet az ÚRnak, és te megbocsátottad bűnömet, amit vétettem.
Zsoltárok 32:6: Ezért hozzád imádkozzék minden hívő, amíg megtalálhat. Ha nagy vizek áradnak is, nem érik el őt.
Zsoltárok 32:7: Te vagy az oltalmam, megóvsz a bajtól, körülveszel a szabadulás örömével.
Zsoltárok 32:8: Bölccsé teszlek, és megtanítalak, melyik úton kell járnod. Tanácsot adok, rajtad lesz a szemem.
Zsoltárok 32:9: Ne legyetek olyan oktalanok, mint a ló vagy az öszvér, amelynek kantárral és zablával kell fékezni szilajságát, másképpen nem közelít hozzád.
Zsoltárok 32:10: Sok fájdalom éri a bűnöst, de aki bízik az ÚRban, azt ő szeretettel veszi körül.
Zsoltárok 32:11: Örüljetek az ÚRnak, ujjongjatok, ti igazak! Vigadjatok mind, ti igaz szívűek!
Zsoltárok 33:1: Vigadjatok az ÚRban, ti igazak! Az igaz emberekhez illik a dicséret.
Zsoltárok 33:2: Adjatok hálát az ÚRnak citeraszóval, tízhúrú lanttal zengjetek neki!
Zsoltárok 33:3: Énekeljetek neki új éneket, szépen zengjenek hangszereitek!
Zsoltárok 33:4: Mert az ÚR igéje igaz, mindent hűségesen cselekszik.
Zsoltárok 33:5: Szereti az igaz ítéletet, az ÚR szeretetével tele van a föld.
Zsoltárok 33:6: Az ÚR igéje alkotta az eget, egész seregét szájának lehelete.
Zsoltárok 33:7: Gáttal torlaszolta el a tenger vizét, mederbe zárta hullámait.
Zsoltárok 33:8: Féljen az ÚRtól az egész föld, rettegjen tőle a világ minden lakója, mert amit ő mondott, meglett, és amit parancsolt, előállott.
Zsoltárok 33:10: Semmivé teszi az ÚR a nemzetek tervét, meghiúsítja a népek szándékait.
Zsoltárok 33:11: De az ÚR terve örökké megmarad, szívének szándéka nemzedékről nemzedékre.
Zsoltárok 33:12: Boldog az a nemzet, amelynek Istene az ÚR, az a nép, amelyet örökségül választott.
Zsoltárok 33:13: Letekint a mennyből az ÚR, és lát minden embert.
Zsoltárok 33:14: Lakóhelyéből rátekint a föld minden lakójára.
Zsoltárok 33:15: Ő formálta mindnyájuk szívét, ismeri minden tettüket.
Zsoltárok 33:16: Nem a nagy sereg segíti győzelemre a királyt, nem a nagy erő menti meg a hőst.
Zsoltárok 33:17: Csalódik, aki lovaktól vár segítséget, mert nagy erejük nem ment meg.
Zsoltárok 33:18: De az ÚR szeme ügyel az istenfélőkre, akik szeretetében bíznak.
Zsoltárok 33:19: Megmenti őket a haláltól, éhínség idején is megtartja életüket.
Zsoltárok 33:20: Lelkünk az URat várja, ő a mi segítségünk és pajzsunk.
Zsoltárok 33:21: Benne van szívünk öröme, mert szent nevében bízunk.
Zsoltárok 33:22: Maradjon velünk, URam, szereteted, mert mi is benned reménykedünk!
Zsoltárok 34:1: Dávidé, abból az időből, amikor eszelősnek tettette magát Abimeleknél, aki aztán elkergette, ő pedig elment.  Áldom az URat mindenkor, állandóan őt dicséri szám.
Zsoltárok 34:2: Az ÚRral dicsekszik lelkem. Hallják ezt az alázatosak, és örülnek.
Zsoltárok 34:3: Hirdessétek velem az ÚR nagyságát, magasztaljuk együtt az ő nevét!
Zsoltárok 34:4: Az ÚRhoz folyamodtam, és ő meghallgatott, megmentett mindattól, amitől rettegtem.
Zsoltárok 34:5: Örömre derülnek, kik rátekintenek, nem pirul az arcuk.
Zsoltárok 34:6: Kiáltott a nyomorult az ÚR meghallgatta, és minden bajából kiszabadította.
Zsoltárok 34:7: Az ÚR angyala őrt áll az istenfélők mellett, és megmenti őket.
Zsoltárok 34:8: Érezzétek, és lássátok, hogy jó az ÚR! Boldog az az ember, aki hozzá menekül.
Zsoltárok 34:9: Féljétek az URat, ti szentjei, mert nem szűkölködnek az istenfélők.
Zsoltárok 34:10: Az oroszlánok is sínylődnek, és éheznek, de akik az ÚRhoz folyamodnak, nem nélkülözik a jót.
Zsoltárok 34:11: Jöjjetek, fiaim, hallgassatok rám, megtanítalak benneteket az ÚR félelmére.
Zsoltárok 34:12: Ki az az ember, akinek tetszik az élet, és szeretne jó napokat látni?
Zsoltárok 34:13: Vigyázz, hogy nyelved ne szóljon rosszat, és ajkad ne beszéljen csalárdságot!
Zsoltárok 34:14: Hagyj fel a rosszal, és cselekedj jót, törekedj békességre, és kövesd azt!
Zsoltárok 34:15: Az ÚR szeme látja az igazakat, füle meghallja kiáltásukat.
Zsoltárok 34:16: Az ÚR a gonosztevők ellen fordul, emléküket is kiirtja a földről.
Zsoltárok 34:17: Akik az ÚRhoz kiáltanak, azokat meghallgatja, és kimenti őket minden bajból.
Zsoltárok 34:18: Közel van az ÚR a megtört szívűekhez, és a sebzett lelkűeket megsegíti.
Zsoltárok 34:19: Sok baj éri az igazat, de valamennyiből kimenti az ÚR.
Zsoltárok 34:20: Megőrzi minden csontját, egy sem törik el közülük.
Zsoltárok 34:21: Halálos veszedelem éri utol a bűnöst, megbűnhődnek, akik gyűlölik az igazat.
Zsoltárok 34:22: Az ÚR megváltja szolgái életét, és nem kell bűnhődnie senkinek, aki hozzá menekül.
Zsoltárok 35:1: Dávidé. Perelj, URam, a velem perlőkkel, harcolj az ellenem harcolókkal!
Zsoltárok 35:2: Ragadj pajzsot, vértet, és siess segítségemre!
Zsoltárok 35:3: Végy elő lándzsát, csatabárdot üldözőim ellen! Szólj így hozzám: Én megsegítlek téged!
Zsoltárok 35:4: Érje szégyen és gyalázat azokat, akik életemre törnek! Hátráljanak meg, és piruljanak, akik rosszat terveznek ellenem!
Zsoltárok 35:5: Legyenek olyanok, mint a szélhordta polyva. Az ÚR angyala szórja szét őket!
Zsoltárok 35:6: Legyen útjuk sötét és síkos, az ÚR angyala üldözze őket!
Zsoltárok 35:7: Mert ok nélkül vetették ki rám hálójukat, ok nélkül ástak vermet nekem.
Zsoltárok 35:8: Érje őket váratlan veszedelem, fogja meg őket a háló, amelyet kivetettek, ők maguk essenek gödörbe!
Zsoltárok 35:9: Én pedig ujjongok az ÚRnak, és örvendezek szabadításának.
Zsoltárok 35:10: Minden porcikám ezt mondja: Ki volna hozzád fogható, URam? Mert megmented a nyomorultat az erőszakostól, a nyomorultat és szegényt a fosztogatótól.
Zsoltárok 35:11: Hamis tanúk állnak elő, olyanról faggatnak, amiről nem tudok.
Zsoltárok 35:12: Rosszal fizetnek a jóért, életemre törnek.
Zsoltárok 35:13: Pedig ha ők betegek voltak, én zsákruhát öltöttem, böjttel gyötörtem magamat, újra meg újra szívből imádkoztam.
Zsoltárok 35:14: Úgy jártam-keltem, mintha barátomról, testvéremről lett volna szó, mély bánatba merültem, mint aki anyját gyászolja.
Zsoltárok 35:15: De mikor én meginogtam, örömükben összegyűltek. Összegyűltek körülöttem mint idegenek és ismeretlenek, szitkozódnak szünet nélkül.
Zsoltárok 35:16: Elvetemülten gúnyolódnak, acsarkodnak ellenem.
Zsoltárok 35:17: Uram, meddig nézed el ezt? Ments meg engem az ordítozóktól, életemet az oroszlánoktól!
Zsoltárok 35:18: Magasztallak a nagy gyülekezetben, hatalmas nép között dicsérlek.
Zsoltárok 35:19: Ne engedd, hogy kinevessenek hazug ellenségeim, és összekacsinthassanak, akik ok nélkül gyűlölnek.
Zsoltárok 35:20: Mert nem jó szándékkal beszélnek, csalárd dolgokat terveznek azok ellen, akik szelíden élnek a földön.
Zsoltárok 35:21: Feltátották rám szájukat, hahotázva mondják rólam: Saját szemünkkel láttunk!
Zsoltárok 35:22: Láttad mindezt, URam! Ne hallgass, Uram, ne légy távol tőlem!
Zsoltárok 35:23: Serkenj fel, ébredj, tégy igazságot peremben, Uram, Istenem!
Zsoltárok 35:24: Ítélj meg igazságod szerint, URam, Istenem, ne engedd, hogy kinevessenek!
Zsoltárok 35:25: Ne mondhassák magukban: Ez az, ezt akartuk! Ne mondhassák: Végeztünk vele!
Zsoltárok 35:26: Szégyenkezve piruljon mindenki, aki örül bajomnak! Szégyen és gyalázat borítsa azokat, akik dölyfösek velem szemben!
Zsoltárok 35:27: Ujjongjanak, örüljenek, akik igazamat kívánják! Beszéljék mindenkor, hogy nagy az ÚR, aki szolgája javát akarja.
Zsoltárok 35:28: Nyelvem hirdeti igazságodat és dicséretedet minden nap.
Zsoltárok 36:1: A bűnös ember szíve mélyén ott suttog a bűn. Nem számít neki az istenfélelem, sőt azzal hízeleg magának, hogy bűnével gyűlöletet tud szítani.
Zsoltárok 36:3: Szája rontást és csalárdságot beszél, nem akar okos és jó lenni.
Zsoltárok 36:4: Rontást eszel ki ágyában, nem a jó úton jár, nem veti meg a rosszat.
Zsoltárok 36:5: URam, szereteted az égig ér, hűséged a fellegekig.
Zsoltárok 36:6: Igazságod olyan, mint a hatalmas hegyek, ítéleteid, mint a nagy mélység, embert és állatot megtartasz, URam.
Zsoltárok 36:7: Mily drága a te szereteted, Istenem! Szárnyad árnyékába menekülnek az emberek.
Zsoltárok 36:8: Dúslakodnak házad bőségében, örömöt árasztasz rájuk, mint patakot.
Zsoltárok 36:9: Mert nálad van az élet forrása, a te világosságod által látunk világosságot.
Zsoltárok 36:10: Maradj hűséges a téged szeretőkhöz, igazságos a tiszta szívűekhez.
Zsoltárok 36:11: Ne taposson rám a gőgösök lába, ne tegyen bujdosóvá a bűnösök keze!
Zsoltárok 36:12: Majd elbuknak a gonosztevők, elterülnek, nem tudnak fölkelni.
Zsoltárok 37:1: Dávidé. Ne indulj haragra a gonoszok miatt, ne irigykedj a cselszövőkre!
Zsoltárok 37:2: Mert hamar elhervadnak, mint a fű, elfonnyadnak, mint a zöld növények.
Zsoltárok 37:3: Bízzál az ÚRban, és tégy jót, akkor az országban lakhatsz, és biztonságban élhetsz.
Zsoltárok 37:4: Gyönyörködj az ÚRban, és megadja szíved kéréseit!
Zsoltárok 37:5: Hagyd az ÚRra utadat, bízzál benne, mert ő munkálkodik: világossá teszi igazságodat, jogodra fényt derít.
Zsoltárok 37:7: Légy csendben, és várj az ÚRra! Ne indulj fel, ha az alattomos embernek szerencsés az útja!
Zsoltárok 37:8: Tégy le a haragról, hagyd a heveskedést, ne légy indulatos, mert az csak rosszra visz!
Zsoltárok 37:9: Mert a gonoszok kipusztulnak, de akik az ÚRban reménykednek, azok öröklik a földet.
Zsoltárok 37:10: Egy kis idő még, és nem lesz meg a bűnös, körülnézel, de nyomát sem találod.
Zsoltárok 37:11: Az alázatosak öröklik a földet, és teljes békességet élveznek.
Zsoltárok 37:12: Ármánykodik a bűnös az igaz ellen, és acsarkodik ellene.
Zsoltárok 37:13: Az Úr nevet rajta, mert látja, hogy eljön majd a napja.
Zsoltárok 37:14: Kardot rántanak a bűnösök, kifeszítik íjukat, hogy elejtsék a nyomorultat és a szegényt, levágják az egyenes úton járókat.
Zsoltárok 37:15: De kardjuk saját szívüket járja át, és íjaik összetörnek.
Zsoltárok 37:16: Többet ér a kevés az igaznak, mint a gazdagság a sok bűnösnek.
Zsoltárok 37:17: Mert a bűnösök karja összetörik, de az igazakat támogatja az ÚR.
Zsoltárok 37:18: Ismeri az ÚR a feddhetetlenek életét, és örökségük megmarad örökké.
Zsoltárok 37:19: Nem szégyenülnek meg a gonosz időben sem, jóllaknak az éhínség napjaiban is.
Zsoltárok 37:20: De megsemmisülnek a bűnösök, elenyésznek az ÚR ellenségei, mégha olyanok is, mint a viruló rétek, füstként enyésznek el.
Zsoltárok 37:21: Kölcsönt kér a bűnös, és nem adja vissza, de az igaz könyörületes és adakozó.
Zsoltárok 37:22: Akiket megáld az ÚR, öröklik a földet, akiket megátkoz, elpusztulnak.
Zsoltárok 37:23: Az ÚR irányítja annak az embernek a lépteit, akinek az útja tetszik neki.
Zsoltárok 37:24: Ha elesik is, nem marad fekve, mert az ÚR kézen fogja.
Zsoltárok 37:25: Gyermek voltam, meg is öregedtem, de nem láttam, hogy elhagyatottá lett az igaz, sem azt, hogy gyermeke koldussá vált.
Zsoltárok 37:26: Mindenkor könyörül, és kölcsönad, gyermeke áldott lesz.
Zsoltárok 37:27: Kerüld a rosszat, tégy jót, és itt lakhatsz mindvégig.
Zsoltárok 37:28: Mert az ÚR szereti a jogosságot, és nem hagyja el híveit. Megőrzi őket mindenkor, a bűnösök utódait pedig kiirtja.
Zsoltárok 37:29: Az igazak öröklik a földet, és ott laknak mindvégig.
Zsoltárok 37:30: Bölcsen beszél az igaznak a szája, és a nyelve igazat mond.
Zsoltárok 37:31: Isten törvénye van a szívében, nem ingadoznak léptei.
Zsoltárok 37:32: Leselkedik a bűnös az igazra, és meg akarja ölni.
Zsoltárok 37:33: De az ÚR nem hagyja, hogy kezébe kerüljön, és nem engedi, hogy bűnösként elítéljék.
Zsoltárok 37:34: Reménykedj az ÚRban, maradj az ő útján! Ő felmagasztal, és öröklöd a földet meglátod, hogy kiirtja a bűnösöket.
Zsoltárok 37:35: Láttam egy erőszakos bűnöst: olyan volt, mint egy terebélyes zöldellő fa, de egyszer csak eltűnt, nem volt többé, kerestem, de nem lehetett megtalálni.
Zsoltárok 37:37: Vigyázz, hogy feddhetetlen légy, ügyelj, hogy becsületes maradj, mert a jövő a béke emberéé!
Zsoltárok 37:38: De a vétkesek mind megsemmisülnek, a bűnösök vége pusztulás.
Zsoltárok 37:39: Az igazak segítséget kapnak az ÚRtól, erőt a szükség idején.
Zsoltárok 37:40: Megsegíti az ÚR, megmenti őket, megmenti a bűnösöktől, megszabadítja őket, mert hozzá menekülnek.
Zsoltárok 38:1: Emlékeztetőül. URam, ne feddj meg felindulásodban, ne ostorozz lángoló haragodban!
Zsoltárok 38:2: Mert nyilaid belém hatoltak, és rám nehezedett kezed.
Zsoltárok 38:3: Nincs ép hely testemen sújtó haragod miatt, nincs sértetlen csontom vétkem miatt.
Zsoltárok 38:4: Mert bűneim összecsaptak fejem fölött, súlyos teherként nehezednek rám.
Zsoltárok 38:5: Megbűzhödtek, elgennyesedtek sebeim oktalanságom miatt.
Zsoltárok 38:6: Elcsüggedtem, meggörnyedtem nagyon, úgy járkálok egész nap, mint aki gyászol.
Zsoltárok 38:7: Derekam égő fájdalommal van tele, nincs ép hely testemen.
Zsoltárok 38:8: Kimerültem, végképp összetörtem, szívem gyötrelmében kiáltozom.
Zsoltárok 38:9: Uram, előtted van minden kívánságom, nincs rejtve előtted sóhajtásom.
Zsoltárok 38:10: Szívem hevesen dobog, erőm elhagyott, szemem világa sincs már velem.
Zsoltárok 38:11: Szeretteim és barátaim félreállnak, mert csapás ért, rokonaim is elhúzódnak tőlem.
Zsoltárok 38:12: Tőrt vetettek, akik életemre törnek, akik vesztemet akarják, arról beszélnek, hogyan ártsanak nekem, és csalárd terveken gondolkoznak mindennap.
Zsoltárok 38:13: De én meg sem hallom, mintha süket volnék, olyan vagyok, mint egy néma, aki nem nyitja ki száját.
Zsoltárok 38:14: Olyan vagyok, mint aki nem hall, és szájában nincs ellenvetés.
Zsoltárok 38:15: Mert benned reménykedem, URam, te majd megfelelsz nekik, Uram, Istenem!
Zsoltárok 38:16: Bárcsak ne nevetnének rajtam, ha lábam meginog - gondoltam -, ne lennének dölyfösek velem szemben!
Zsoltárok 38:17: Hiszen már közel vagyok az eleséshez, szüntelenül gyötör a fájdalom.
Zsoltárok 38:18: Bizony, megvallom bűnömet, bánkódom vétkeim miatt.
Zsoltárok 38:19: De ellenségeim életerősek, sokan vannak, akik ok nélkül gyűlölnek.
Zsoltárok 38:20: Rosszal fizetnek nekem a jóért, rám támadnak, pedig én jóra törekszem.
Zsoltárok 38:21: Ne hagyj el engem, URam, Istenem, ne légy távol tőlem!
Zsoltárok 38:22: Siess segítségemre, Uram, szabadítóm!
Zsoltárok 39:1: Ezt határoztam: vigyázok szavaimra, hogy ne vétkezzem nyelvemmel, megzabolázom számat, ha gonosz ember kerül elém.
Zsoltárok 39:2: Néma voltam, szótalan, hallgattam, de ez nem volt jó, fájdalmam kiújult.
Zsoltárok 39:3: Szívem fölhevült bennem, míg sóhajtoztam, lángra lobbantam, nyelvemmel beszélni kezdtem: Add tudtomra, URam, életem végét, meddig tart napjaim sora, hadd tudjam meg, milyen mulandó vagyok!
Zsoltárok 39:5: Íme, arasznyivá tetted napjaimat, életem ideje semmiség előtted. Mint egy lehelet, annyit ér minden ember, aki él.
Zsoltárok 39:6: Árnyékként jár-kel itt az ember, bizony hiába vesződik. Gyűjtöget, de nem tudja, ki fogja hasznát venni.
Zsoltárok 39:7: Így hát mit várhatok, Uram? Egyedül benned reménykedem!
Zsoltárok 39:8: Ments meg az ellenem vétőktől, ne engedd, hogy a bolondok gyalázzanak!
Zsoltárok 39:9: Néma maradok, nem nyitom ki számat, hiszen te munkálkodsz.
Zsoltárok 39:10: Vedd le rólam csapásodat, elpusztulok sújtó kezed alatt!
Zsoltárok 39:11: A bűn miatt büntetéssel fenyíted az embert, tönkreteszed szépségét, mint a moly. Mint egy lehelet, annyit ér minden ember.
Zsoltárok 39:12: Hallgasd meg imádságomat, URam, figyelj segélykiáltásomra! Könnyeim láttán ne légy néma, mert jövevény vagyok nálad, zsellér, mint minden ősöm.
Zsoltárok 39:13: Ne nézz rám haraggal, hadd viduljak föl, mielőtt elmegyek, és nem leszek többé.
Zsoltárok 40:1: Várva vártam az URat, és ő lehajolt hozzám, meghallotta kiáltásomat.
Zsoltárok 40:2: Kiemelt a pusztulás verméből, a sárból és iszapból. Sziklára állította lábamat, biztossá tette lépteimet.
Zsoltárok 40:3: Új éneket adott a számba, Istenünknek dicséretét. Sokan látják ezt, félik az URat, és bíznak benne.
Zsoltárok 40:4: Boldog ember az, aki az ÚRba veti bizodalmát, nem igazodik a kevélyekhez és az elvetemült hazugokhoz.
Zsoltárok 40:5: URam, Istenem! Sok csodás tervet vittél véghez értünk, nincs hozzád fogható. Szeretném hirdetni és elmondani, de több annál, amit fel tudnék sorolni.
Zsoltárok 40:6: Véresáldozatban és ételáldozatban nem telik kedved: nyitott fület adtál nekem. Égőáldozatot és vétekáldozatot nem kívánsz.
Zsoltárok 40:7: Akkor így szóltam: Íme, megjelentem, a könyvtekercsben írva van rólam.
Zsoltárok 40:8: Abban telik kedvem, Istenem, hogy akaratodat teljesítsem, törvényed szívemben van.
Zsoltárok 40:9: Hirdetem igazságodat a nagy gyülekezetben, és nem zárom be számat, jól tudod, URam!
Zsoltárok 40:10: Igazságodat nem rejtegetem szívem mélyén, hanem beszélek hűségedről és szabadításodról. Nem titkolom el szeretetedet és hűségedet a nagy gyülekezet előtt.
Zsoltárok 40:11: URam, ne vond meg tőlem irgalmadat, szereteted és hűséged őrizzen szüntelen!
Zsoltárok 40:12: Mert annyi baj vett engem körül, hogy megszámlálni sem lehet. Bűneim büntetése utolért engem, áttekinteni sem tudom őket, számosabbak hajam szálainál, és a szívem is elhagyott engem.
Zsoltárok 40:13: Légy kegyelmes, URam, és ments meg, URam, siess segítségemre!
Zsoltárok 40:14: Szégyenkezzen, piruljon mindenki, aki életemet el akarja venni! Riadjanak vissza, és érje gyalázat azokat, akik bajomban gyönyörködnek!
Zsoltárok 40:15: Rettegjenek szégyenükben, akik hahotázva beszélnek rólam!
Zsoltárok 40:16: Örüljenek, és örvendezzenek benned mindazok, akik téged keresnek. Akik szabadításodra vágyódnak, hadd mondhassák mindig, hogy nagy az ÚR!
Zsoltárok 40:17: Én nyomorult és szegény vagyok, de gondol rám az Úr. Te vagy segítségem és megmentőm, Istenem, ne késlekedj!
Zsoltárok 41:1: Boldog az, akinek gondja van a nincstelenre, ha bajba kerül, megmenti az ÚR.
Zsoltárok 41:2: Az ÚR megőrzi, és életben tartja, boldog lesz a földön nem engedi át ellenségei dühének.
Zsoltárok 41:3: Az ÚR enyhülést ad betegágyán, jobbulást ad neki, valahányszor betegen fekszik.
Zsoltárok 41:4: Ezt mondom: URam, légy kegyelmes hozzám! Gyógyíts meg engem, mert vétkeztem ellened!
Zsoltárok 41:5: Ellenségeim rosszat mondanak rólam: Mikor hal már meg, mikor vész ki a neve?
Zsoltárok 41:6: Aki eljön meglátogatni, hiábavalóságot beszél, szívében összegyűjt minden rosszat, azután kimegy az utcára, és kibeszéli.
Zsoltárok 41:7: Mindazok, akik gyűlölnek, egymás közt sugdolóznak, és rosszat gondolnak rólam: Gyógyíthatatlan betegség támadta meg, nem kel föl többé onnan, ahol fekszik!
Zsoltárok 41:9: Még a legjobb barátom is, akiben megbíztam, aki velem együtt evett, az is ellenem támadt.
Zsoltárok 41:10: De te, URam, légy kegyelmes, segíts fel engem, hadd fizessek meg nekik!
Zsoltárok 41:11: Abból tudom meg, hogy kedvelsz, ha nem ujjonghat rajtam ellenségem, engem pedig megtartasz, mert feddhetetlen vagyok, és színed elé állítasz örökre.
Zsoltárok 41:13: Áldott az ÚR, Izráel Istene öröktől fogva mindörökké. Ámen, ámen.
Zsoltárok 42:1: Ahogyan a szarvas kívánkozik a folyóvízhez, úgy kívánkozik a lelkem hozzád, Istenem!
Zsoltárok 42:2: Isten után szomjazik lelkem, az élő Isten után: Mikor mehetek el, hogy megjelenjek Isten előtt?
Zsoltárok 42:3: Könnyem lett a kenyerem éjjel és nappal, mert egész nap ezt mondogatják nekem: Hol van a te Istened?
Zsoltárok 42:4: Kiöntöm lelkemet, és arra emlékezem, hogy milyen tömeggel vonultam, és hogyan vezettem Isten házához hangos ujjongással és hálaénekkel az ünneplő sokaságot.
Zsoltárok 42:5: Miért csüggedsz el, lelkem, miért háborogsz bennem? Bízzál Istenben, mert még hálát adok neki az ő szabadításáért!
Zsoltárok 42:6: Istenem, elcsügged a lelkem, azért terád gondolok a Jordán földjéről és a Hermónról, a Micár hegyéről.
Zsoltárok 42:7: Örvény örvénynek kiált zuhatagjaid hangjában, minden habod és hullámod átcsapott fölöttem.
Zsoltárok 42:8: Nappal szeretetét rendeli mellém, éjjel éneket ad számba az ÚR imádságot életem Istenéhez.
Zsoltárok 42:9: Ezt mondom Istenemnek, kőszálamnak: Miért feledkeztél el rólam? Miért kell gyászban járnom, miért gyötör az ellenség?
Zsoltárok 42:10: Mintha csontjaimat tördelnék, amikor gyaláznak ellenfeleim, mert egész nap ezt mondogatják nekem: Hol van a te Istened?
Zsoltárok 42:11: Miért csüggedsz el, lelkem, miért háborogsz bennem? Bízzál Istenben, mert még hálát adok neki, szabadító Istenemnek!
Zsoltárok 43:1: Szolgáltass nekem igazságot, Istenem, és pereld peremet a hűtlen néppel szemben! Az alattomos és álnok emberektől ments meg engem!
Zsoltárok 43:2: Hiszen te vagy oltalmazó Istenem, miért taszítottál el engem? Miért kell gyászban járnom, miért gyötör az ellenség?
Zsoltárok 43:3: Küldd el világosságodat és igazságodat: azok vezessenek engem! Vigyenek el szent hegyedre és hajlékaidba, hogy eljussak Isten oltárához, Istenhez, akinek ujjongva örülök. Hadd magasztaljalak hárfával, Isten, én Istenem!
Zsoltárok 43:5: Miért csüggedsz el, lelkem, és miért háborogsz bennem? Bízzál Istenben, mert még hálát adok neki, szabadító Istenemnek!
Zsoltárok 44:1: Isten, saját fülünkkel hallottuk, elbeszélték nekünk apáink, mit vittél véghez napjaikban, a régi időkben.
Zsoltárok 44:2: Kezeddel népeket űztél el, őket pedig a helyükre plántáltad. Nemzeteket zúztál össze, őket pedig a helyükre küldted.
Zsoltárok 44:3: Mert nem a maguk fegyverével vették birtokba az országot, és nem a saját karjuk segítette meg őket, hanem a te jobbod és a te karod, a te orcád világossága, mert kedvelted őket.
Zsoltárok 44:4: Te vagy királyom, ó Isten! Parancsodra megszabadul Jákób.
Zsoltárok 44:5: Általad verjük le ellenségeinket, neved segítségével tiporjuk el támadóinkat.
Zsoltárok 44:6: Mert én nem az íjamban bízom, nem a fegyverem segít meg engem.
Zsoltárok 44:7: Te segítesz meg ellenségeinkkel szemben, gyűlölőinket te szégyeníted meg.
Zsoltárok 44:8: Istent dicsérjük mindennap, neved magasztaljuk örökké.
Zsoltárok 44:9: Mégis elvetettél, megszégyenítettél minket, nem vonultál ki seregeinkkel.
Zsoltárok 44:10: Megfutamítottál az ellenség előtt, gyűlölőink kifosztottak bennünket.
Zsoltárok 44:11: Odadobtál minket, mint vágójuhokat, és szétszórtál a népek közé.
Zsoltárok 44:12: Potom áron adtad el népedet, nem szabtál magas vételárat érte.
Zsoltárok 44:13: Gyalázatossá tettél szomszédaink előtt, gúnyol és csúfol környezetünk.
Zsoltárok 44:14: Szóbeszéd tárgyává tettél a népek között, fejüket csóválják miattunk a nemzetek.
Zsoltárok 44:15: Minden nap szidalmaznak engem, szégyen borítja a gyalázók és a káromlók szava miatt, az ellenség és a bosszúálló miatt.
Zsoltárok 44:17: Bár mindez ránk szakadt, nem feledtünk el téged, nem szegtük meg szövetségedet.
Zsoltárok 44:18: Szívünk nem szakadt el tőled, lépteink sem tértek le ösvényedről.
Zsoltárok 44:19: Pedig a sakálok tanyájára űztél minket, és a halál árnyékát borítottad ránk.
Zsoltárok 44:20: Ha elfeledtük volna Istenünk nevét, és idegen istenhez emeltük volna fel kezünket, nem vette volna-e észre Isten? Hiszen ő ismeri a szívnek titkait.
Zsoltárok 44:22: Miattad gyilkolnak minket naponta, vágójuhoknak tekintenek.
Zsoltárok 44:23: Serkenj fel! Miért alszol, Uram? Ébredj föl, ne taszíts el végképp!
Zsoltárok 44:24: Miért rejted el orcádat, miért felejted el nyomorúságunkat és ínségünket?
Zsoltárok 44:25: Lelkünk a porba hanyatlott, testünk a földhöz tapadt.
Zsoltárok 44:26: Siess segítségünkre! Válts meg minket irgalmadból!
Zsoltárok 45:1: Szívem zsong a szép szavaktól, művemet a királynak mondom el, nyelvem gyors, mint az írnok tolla.
Zsoltárok 45:2: Legszebb vagy az emberek közt, kedves szavak áradnak ajkadról, meg is áld Isten örökre!
Zsoltárok 45:3: Kösd derekadra kardodat, te hős, ölts pompás díszruhát!
Zsoltárok 45:4: E díszedben járj sikerrel az igaz ügyért, az igazság védelmében! Jobbod félelmetes dolgokra tanítson!
Zsoltárok 45:5: Nyilaid hegyesek, átjárják a király ellenségeinek szívét, népek kerülnek hatalmadba.
Zsoltárok 45:6: Trónod Istentől való, mindörökké megmarad, királyi pálcád igazság pálcája.
Zsoltárok 45:7: Szereted az igazságot, gyűlölöd a gonoszságot, ezért kent föl téged társaid közül Isten, a te Istened öröm olajával.
Zsoltárok 45:8: Mirha, aloé, kasszia illata árad minden öltözetedből, elefántcsont palotákból hárfák vidámítanak.
Zsoltárok 45:9: Királylányok viselik ékszereidet, jobbod felől a királyné áll ófíri arannyal ékesítve.
Zsoltárok 45:10: Halld csak, leány, nézz, és figyelj ide! Feledd el népedet és atyádnak házát!
Zsoltárok 45:11: Szépségedet a király kívánja, mert ő a te urad, borulj le előtte!
Zsoltárok 45:12: Tírusz leánya! A nép gazdagai ajándékkal hízelegnek neked.
Zsoltárok 45:13: Csupa dísz a királylány odabent, arannyal van átszőve ruhája.
Zsoltárok 45:14: Hímzett ruhákban vezetik a királyhoz, szüzek, barátnői követik, így vonulnak hozzád.
Zsoltárok 45:15: Ujjongó örömmel vezetik őket, úgy vonulnak be a királyi palotába.
Zsoltárok 45:16: Őseid helyébe fiaid lépnek, akiket fejedelmekké teszel az egész földön.
Zsoltárok 45:17: Hirdetem nevedet minden nemzedéknek. Ezért magasztalnak majd a népek örökkön örökké.
Zsoltárok 46:1: Ének magas hangra.  Isten a mi oltalmunk és erősségünk, mindig biztos segítség a nyomorúságban.
Zsoltárok 46:2: Azért nem félünk, ha megindul is a föld, és hegyek omlanak a tenger mélyébe ha háborognak és tajtékoznak is vizei, és tombolásától megrendülnek a hegyek.
Zsoltárok 46:4: Egy folyam ágai örvendeztetik Isten városát, A Felségesnek szent hajlékait.
Zsoltárok 46:5: Isten van benne, nem inog meg, megsegíti Isten reggelre kelve.
Zsoltárok 46:6: Népek háborognak, országok inognak, ha az ÚR mennydörög, megretten a föld.
Zsoltárok 46:7: A Seregek URa velünk van, Jákób Istene a mi várunk.
Zsoltárok 46:8: Jöjjetek, lássátok az ÚR tetteit, aki bámulatos dolgokat művel a földön.
Zsoltárok 46:9: Háborúkat szüntet meg a föld kerekségén, íjat tör össze, lándzsát tördel szét, harci kocsikat éget el.
Zsoltárok 46:10: Csendesedjetek el, és tudjátok meg, hogy én vagyok az Isten! Magasztalnak a népek, magasztal a föld.
Zsoltárok 46:11: A Seregek URa velünk van, Jákób Istene a mi várunk.
Zsoltárok 47:1: Ti népek, mind tapsoljatok, harsogó hangon ujjongjatok Isten előtt!
Zsoltárok 47:2: Mert a felséges ÚR félelmetes, nagy király az egész földön.
Zsoltárok 47:3: Népeket vet alánk, nemzeteket lábaink alá.
Zsoltárok 47:4: Kiválasztja a mi örökségünket, Jákób büszkeségét, akit szeret.
Zsoltárok 47:5: Felvonul Isten ujjongás közben, kürtzengéssel jön az ÚR.
Zsoltárok 47:6: Zengjetek Istennek, zengjetek! Zengjetek királyunknak, zengjetek!
Zsoltárok 47:7: Mert az egész föld királya Isten, zengjetek neki éneket!
Zsoltárok 47:8: Isten uralkodik a népeken, szent trónusán ül az Isten.
Zsoltárok 47:9: Összejöttek a népek előkelői Ábrahám Istenéhez, mert Istené a föld minden uralkodója, igen magasztos ő!
Zsoltárok 48:2: Nagy az ÚR, méltó, hogy dicsérjék Istenünk városában, szent hegyén.
Zsoltárok 48:3: Szépen emelkedik a Sion hegye az egész ország örömére az északi oldalon a nagy király városa, melynek palotáiban úgy ismerik Istent, mint erős várat.
Zsoltárok 48:5: Mert a királyok szövetkeztek, együttesen fölvonultak ellene, de amint meglátták, megdöbbentek, megriadtak és megfutamodtak.
Zsoltárok 48:7: Reszketés fogta el őket, mint a vajúdó asszonyt, mint mikor a keleti szél összezúzza a tengerjáró hajókat.
Zsoltárok 48:9: Amiről hallottunk, azt láttuk is a Seregek URának városában, Istenünk városában: megtartja Isten örökre.
Zsoltárok 48:10: Jóságodról elmélkedünk templomodban, ó Isten.
Zsoltárok 48:11: Nevedhez méltóan dicsérnek a föld kerekségén, Istenünk, jobbod csupa igazság.
Zsoltárok 48:12: Örül Sion hegye, vigadoznak Júda leányai, mert igazságot osztasz.
Zsoltárok 48:13: Járjátok körül Siont, kerüljétek meg, számláljátok meg tornyait!
Zsoltárok 48:14: Jól nézzétek meg bástyáit, járjátok be palotáit, hogy beszélhessetek róla a jövő nemzedéknek.
Zsoltárok 49:1: Halljátok ezt mind, ti népek, figyeljen a világ minden lakója, közemberek és előkelők, gazdag és szegény egyaránt!
Zsoltárok 49:3: Bölcs dolgokat beszél majd szám, szívem gondolatai értelmesek.
Zsoltárok 49:4: Példázatra figyel fülem, hárfakísérettel adom elő talányomat.
Zsoltárok 49:5: Miért féljek a gonosz napokon, ha körülvesz az alattomosok bűne, akik vagyonukban bíznak, és nagy gazdagságukkal dicsekszenek?
Zsoltárok 49:7: Hiszen senki sem válthatja meg magát, nem adhat magáért váltságdíjat Istennek.
Zsoltárok 49:8: Mert olyan drága az élet váltsága, hogy végképp le kell tennie róla, még ha örökké élne is, és nem látná meg a sírgödröt.
Zsoltárok 49:10: Pedig meglátja! Meghalnak a bölcsek, a bolond és ostoba is elpusztul, és másokra hagyják vagyonukat.
Zsoltárok 49:11: Azt képzelik, hogy házuk örökké megmarad, lakásuk nemzedékről nemzedékre, földeket neveznek el róluk.
Zsoltárok 49:12: De a gazdag ember sem marad meg, hasonló az állatokhoz, amelyek kimúlnak.
Zsoltárok 49:13: Ez a bolondok sorsa, és követik őket azok, akiknek tetszik beszédük.
Zsoltárok 49:14: Mint juhok kerülnek a holtak hazájába, a halál lesz a pásztoruk. Alakjuk eltűnik a holtak hazájában, nem lesz lakásuk. Reggelre a becsületesek uralkodnak.
Zsoltárok 49:15: De Isten engem kivált a holtak hazájából, és magához fog venni.
Zsoltárok 49:16: Ne törődj azzal, ha valaki meggazdagszik, ha sok kincs lesz is házában.
Zsoltárok 49:17: Úgysem vihet magával semmit, ha meghal, nem követi kincse.
Zsoltárok 49:18: Bár életében áldottnak tartja magát, és dicsérik, hogy jól megy sora, mégis őseinek nemzedékéhez kerül, soha többé nem lát napvilágot.
Zsoltárok 49:20: Mert a gazdag ember sem marad meg, hasonló az állatokhoz, amelyek kimúlnak.
Zsoltárok 50:1: A hatalmas Isten, az ÚR szól, és hívja a földet napkelettől napnyugatig.
Zsoltárok 50:2: A tökéletes szépségű Sionon ragyogva jelenik meg Isten.
Zsoltárok 50:3: Jön a mi Istenünk, nem hallgat. Előtte emésztő tűz, körülötte hatalmas szélvihar.
Zsoltárok 50:4: Hívja az eget odafent, és a földet, mert ítélni akarja népét.
Zsoltárok 50:5: Gyűljetek hozzám, híveim, akik áldozattal kötöttetek szövetséget velem!
Zsoltárok 50:6: Igazságát hirdesse az ég, mert ítéletet tart az Isten.
Zsoltárok 50:7: Hallgass, népem, most én beszélek! Izráel, most téged intelek! Isten, a te Istened vagyok én!
Zsoltárok 50:8: Nem feddelek meg véresáldozataidért, sem állandóan előttem levő égőáldozataidért, de nem fogadok el házadból bikát, sem aklaidból bakokat.
Zsoltárok 50:10: Hiszen enyém az erdő minden vadja, és ezernyi hegynek minden állata.
Zsoltárok 50:11: Ismerem a hegyek minden madarát, enyém a mező vadja is.
Zsoltárok 50:12: Ha éhezném, nem szólnék neked, mert enyém a világ és ami betölti.
Zsoltárok 50:13: Eszem-e a bikák húsát, iszom-e a bakok vérét?
Zsoltárok 50:14: Hálaadással áldozz Istennek, és teljesítsd a Felségesnek tett fogadalmaidat!
Zsoltárok 50:15: Hívj segítségül engem a nyomorúság idején! Én megszabadítlak, és te dicsőítesz engem.
Zsoltárok 50:16: A bűnösnek pedig ezt mondja Isten: Hogy mered emlegetni rendelkezéseimet, és szádra venni szövetségemet?
Zsoltárok 50:17: Hiszen te gyűlölöd a feddést, és elveted igéimet!
Zsoltárok 50:18: Ha tolvajt látsz, vele cimborálsz, és a paráznákkal tartasz.
Zsoltárok 50:19: Szádból gonosz beszéd jön ki, nyelved csalárdságot sző.
Zsoltárok 50:20: Ahol csak vagy, testvéred ellen beszélsz, anyád fiát is bemocskolod.
Zsoltárok 50:21: Ilyeneket csinálsz, és én hallgassak? Azt hiszed, én is olyan vagyok, mint te? Megfeddelek, és mindezt szemedre vetem!
Zsoltárok 50:22: Értsétek meg ezt ti, akik elfeledkeztek Istenről, különben elragad menthetetlenül!
Zsoltárok 50:23: Aki hálaadással áldozik, az dicsőít engem, és aki ilyen úton jár, annak mutatom meg Isten szabadítását.
Zsoltárok 51:1: A karmesternek: Dávid zsoltára, abból az időből, mikor nála járt Nátán próféta, mert bement Dávid Betsabéhoz.
Zsoltárok 51:3: Könyörülj rajtam kegyelmeddel, Istenem, töröld el hűtlenségemet nagy irgalmaddal!
Zsoltárok 51:4: Teljesen mosd le rólam bűnömet, és vétkemtől tisztíts meg engem!
Zsoltárok 51:5: Mert tudom, hogy hűtlen voltam, és vétkem mindig előttem van.
Zsoltárok 51:6: Egyedül ellened vétkeztem, azt tettem, amit rossznak látsz. Ezért igazad van, ha szólsz, és jogos az ítéleted.
Zsoltárok 51:7: Lásd, én bűnben születtem, anyám vétekben fogant engem.
Zsoltárok 51:8: Te pedig a szívben levő igazságot kedveled, és a bölcsesség titkaira tanítasz engem.
Zsoltárok 51:9: Tisztíts meg izsóppal, és tiszta leszek, moss meg engem, és fehérebb leszek, mint a hó.
Zsoltárok 51:10: Engedd, hogy vidámságot és örömöt halljak, és megújuljanak tagjaim, amelyeket összetörtél.
Zsoltárok 51:11: Rejtsd el orcádat vétkeim elől, töröld el minden bűnömet!
Zsoltárok 51:12: Tiszta szívet teremts bennem, Istenem, és az erős lelket újítsd meg bennem!
Zsoltárok 51:13: Ne vess el orcád elől, szent lelkedet ne vedd el tőlem!
Zsoltárok 51:14: Vidámíts meg újra szabadításoddal, támogass, hogy lelkem készséges legyen, hogy taníthassam utaidra a hűtleneket, és a vétkesek megtérjenek hozzád.
Zsoltárok 51:16: Ments meg, mert vért ontottam, ó Isten, szabadító Istenem! És igazságodat ujjongva hirdeti nyelvem.
Zsoltárok 51:17: Nyisd meg ajkamat, Uram, és dicséretedet hirdeti szám.
Zsoltárok 51:18: Hiszen a véresáldozatot nem kedveled, és ha égőáldozatot adnék is, nem vennéd szívesen.
Zsoltárok 51:19: Isten előtt a töredelmes lélek a kedves áldozat. A töredelmes és megtört szívet nem veted meg, Istenem!
Zsoltárok 52:1: Akkor majd kedveled a helyesen bemutatott áldozatokat, az égőáldozatot és a teljes áldozatot. Akkor majd áldozhatnak oltárodon bikákat. A karmesternek: Dávid tanítókölteménye, abból az időből, amikor az edómi Dóég Saulhoz ment, és jelentette neki, hogy Dávid Ahimelek házába érkezett.
Zsoltárok 52:3: Mit dicsekszel gonoszságoddal, te nagy hős? Hiszen Isten szeretete mindig megmarad!
Zsoltárok 52:4: Romlásomra törsz, te cselszövő! Nyelved olyan, mint az éles borotva.
Zsoltárok 52:5: A rosszat szereted, nem a jót, a hazugságot, nem az igaz beszédet.
Zsoltárok 52:6: Szeretsz bántó szavakat mondani, álnok a nyelved.
Zsoltárok 52:7: Össze is tör téged az Isten végleg, megragad, kiránt sátradból, kitép gyökerestül az élők földjéből.
Zsoltárok 52:8: Látják ezt az igazak és félnek, rajta meg nevetni fognak.
Zsoltárok 52:9: Ez az az ember - mondják -, akinek nem kellett Isten oltalma, hanem nagy gazdagságában bízott, és a megrontásban volt erős.
Zsoltárok 53:1: Azt gondolja magában a bolond, hogy nincs Isten! Romlottak és utálatosak tetteik, senki sem tesz jót.
Zsoltárok 53:2: Isten letekint a mennyből az emberekre, hogy lássa, van-e köztük értelmes, aki keresi az Istent?
Zsoltárok 53:3: Mindnyájan elpártoltak tőle, egyaránt megromlottak. Senki sem tesz jót, egyetlen ember sem.
Zsoltárok 53:4: Nem tudják a gonosztevők, akik úgy eszik népemet, ahogy a kenyeret eszik, de Istenhez nem kiáltanak, hogy majd egyszer igen megrettennek, akik addig nem rettegtek! Mert szétszórja Isten támadóid csontjait, megszégyeníted őket, mert Isten megvetette őket.
Zsoltárok 53:6: Bárcsak eljönne a Sionról Izráel szabadulása! Amikor Isten jóra fordítja népe sorsát, ujjong majd Jákób, és örül Izráel.
Zsoltárok 54:1: Dávid tanítókölteménye, abból az időből, amikor a zífiek Saulhoz mentek és ezt mondták neki: Nem tudod, hogy Dávid nálunk rejtőzködik?
Zsoltárok 54:2: Istenem, segíts meg neveddel, szolgáltass nekem igazságot hatalmaddal!
Zsoltárok 54:3: Istenem, hallgasd meg imádságomat, figyelj beszédemre!
Zsoltárok 54:4: Mert idegenek támadtak rám, erőszakos emberek törtek életemre, akik nem törődnek Istennel.
Zsoltárok 54:5: De Isten megsegít engem, az Úr megtartja életemet.
Zsoltárok 54:6: Szálljon a baj támadóimra, semmisítsd meg őket igazságoddal!
Zsoltárok 54:7: Készségesen áldozok neked, magasztalom neved, URam, mert jó vagy.
Zsoltárok 55:1: Istenem, figyelj imádságomra, ne zárkózz el könyörgésem elől!
Zsoltárok 55:2: Figyelj rám, hallgass meg engem! Bánatomban bolyongok, és sóhajtozom az ellenség hangoskodása, a bűnösök nyomorgatása miatt. Mert bajt zúdítanak rám, és haraggal támadnak rám.
Zsoltárok 55:4: Szívem vergődik keblemben, halálos rémület fogott el.
Zsoltárok 55:5: Félelem és reszketés lepett meg, borzongás járt át.
Zsoltárok 55:6: Ezért így szóltam: Miért is nincs szárnyam, mint a galambnak, hogy elrepülhetnék, és nyugton lehetnék?
Zsoltárok 55:7: Messzire bujdosnék, a pusztában laknék.
Zsoltárok 55:8: Sietve keresnék menedéket a szélvész és a vihar elől.
Zsoltárok 55:9: Oszlasd szét őket, Uram, zavard össze nyelvüket! Csak erőszakot és viszályt látok a városban ez megy éjjel-nappal falai közt, vész és nyomor van benne.
Zsoltárok 55:11: Romlás uralkodik benne, nem távozik tereiről a zsarnokság és a csalás.
Zsoltárok 55:12: Nem az ellenség gyaláz engem, azt elszenvedném. Nem gyűlölőm hatalmaskodik rajtam, előle elrejtőzném.
Zsoltárok 55:13: Hanem te, magamfajta ember, bizalmas jó barátom, akivel meghitt barátságban voltam az Isten házába együtt jártunk a gyülekezet körében.
Zsoltárok 55:15: Törjön rájuk a halál! Szálljanak elevenen a holtak hazájába, mert gonoszsággal van tele lakóhelyük.
Zsoltárok 55:16: Én pedig Istenhez kiáltok, és az ÚR megsegít engem.
Zsoltárok 55:17: Bár reggel, délben, este gondban vagyok és sóhajtozom, ő meghallja hangomat.
Zsoltárok 55:18: Megszabadít engem támadóimtól, hogy békességem legyen, bár sokan vannak ellenem.
Zsoltárok 55:19: Meghallgat Isten, és megalázza őket az, aki ősidők óta trónján ül. Mert nem akarnak megváltozni, és nem félik az Istent.
Zsoltárok 55:20: Kezet emelt jóbarátjára, és meggyalázta a szövetséget.
Zsoltárok 55:21: Szája simább a vajnál, de veszekedésen jár az esze. Beszéde lágyabb az olajnál, pedig olyan, mint a kivont kard.
Zsoltárok 55:22: Vesd az ÚRra terhedet, és ő gondot visel rád! Nem engedi sohasem, hogy ingadozzon az igaz.
Zsoltárok 55:23: Istenem, te taszítod őket a sírnak mélyére. A véreskezű és álnok emberek az emberélet felét sem érik el. De én benned bízom!
Zsoltárok 56:1: Dávid bizonyságtétele abból az időből, amikor a filiszteusok elfogták Gátban. Légy kegyelmes hozzám, Istenem, mert bosszút lihegnek ellenem, szüntelenül támadnak és gyötörnek engem.
Zsoltárok 56:2: Ellenségeim szüntelenül bosszút lihegnek, sokan támadnak rám kevélyen.
Zsoltárok 56:3: Ha félek is, benned bízom!
Zsoltárok 56:4: Istenben, akinek igéjét dicsérem, Istenben bízom, nem félek, ember mit árthat nekem?!
Zsoltárok 56:5: Szüntelenül elferdítik szavaimat, minden gondolatukkal rosszat akarnak nekem.
Zsoltárok 56:6: Összefognak, lesben állnak, lépteimet figyelik, mert az életemre törnek.
Zsoltárok 56:7: Megmenekülhetnek-e gazságuk ellenére? Taszítsd el haragodban e népséget, Istenem!
Zsoltárok 56:8: Te számon tartod bolyongásomat. Gyűjtsd könnyeimet tömlődbe, legyenek benne könyvedben!
Zsoltárok 56:9: Meghátrálnak majd ellenségeim, amikor hozzád kiáltok. Ebből tudom meg, hogy Isten velem van.
Zsoltárok 56:10: Istenben, akinek igéjét dicsérem, az ÚRban, akinek igéjét dicsérem, Istenben bízom, nem félek, ember mit árthat nekem?!
Zsoltárok 56:12: Tartozom neked, Istenem, fogadalmaimmal, megadom hálaáldozatomat.
Zsoltárok 56:13: Hiszen megmentettél engem a haláltól, lábamat az elbukástól, hogy járhassak Isten színe előtt az élet világosságában.
Zsoltárok 57:1: Dávid bizonyságtétele abból az időből, amikor Saul elől a barlangba menekült.  Könyörülj, Istenem, könyörülj rajtam, mert nálad keres oltalmat a lelkem! Szárnyaid árnyékában keresek oltalmat, míg elvonul a veszedelem.
Zsoltárok 57:2: A felséges Istenhez kiáltok, Istenhez, aki mellém áll.
Zsoltárok 57:3: Segítséget küld nekem a mennyből, csúffá teszi üldözőimet. Isten elküldi szeretetét és hűségét.
Zsoltárok 57:4: Oroszlánok között fekszem, amelyek felfalják az embereket. Foguk lándzsa és nyíl, nyelvük éles kard.
Zsoltárok 57:5: Magasztaljanak téged a mennyben, Istenem, dicsőítsenek az egész földön!
Zsoltárok 57:6: Hálót vetettek lábaim elé, megalázták lelkemet. Vermet ástak nekem, de maguk estek bele.
Zsoltárok 57:7: Kész a szívem, Istenem, kész a szívem arra, hogy énekeljek és zengedezzek!
Zsoltárok 57:8: Ébredj, lelkem, ébredj, lant és hárfa, hadd ébresszem a hajnalt!
Zsoltárok 57:9: Magasztallak, Uram, a népek közt, zsoltárt zengek rólad a nemzetek közt, mert szereteted az égig ér, hűséged a magas fellegekig.
Zsoltárok 57:11: Magasztaljanak téged a mennyben, Istenem, dicsőítsenek az egész földön!
Zsoltárok 58:1: Dávid bizonyságtétele. Valóban igazat beszéltek, ti hatalmasok, és pártatlanul ítélkeztek az emberek fölött?
Zsoltárok 58:2: Hiszen álnokságon jár az eszetek, arra törekedtek, hogy az országban erőszakkal érvényesüljetek.
Zsoltárok 58:3: Pártütők a bűnösök, már amikor a világra jönnek, tévelygők a hazugok, amint megszületnek.
Zsoltárok 58:4: Mérgük olyan, mint a kígyóméreg, olyanok, mint a süket vipera, amelynek oly tompa a füle, hogy nem hallja a kígyóbűvölőt, a varázslásban jártas igézőt.
Zsoltárok 58:6: Istenem, törd össze szájukban a fogakat! Zúzd össze, URam, az oroszlánok állkapcsát!
Zsoltárok 58:7: Tűnjenek el, mint a szétfolyó víz! Ha lőni akarnak, nyilaik legyenek tompák!
Zsoltárok 58:8: Járjanak úgy, mint a csiga, amely széjjelmállik, vagy mint az elvetélt magzat, amely nem látott napvilágot.
Zsoltárok 58:9: Mielőtt tüske nőne cserjéteken, ragadja el a forgószél, akár élő, akár elszáradt.
Zsoltárok 58:10: Örül az igaz, ha látja a megtorlást, lába a bűnösök vérében fürdik.
Zsoltárok 58:11: Az emberek pedig ezt mondják: Mégis van az igaznak jutalma! Mégis van Isten, aki igazságot tesz a földön!
Zsoltárok 59:1: Dávid bizonyságtétele abból az időből, amikor Saul embereket küldött, hogy tartsák szemmel a házát, és öljék meg.  Ments meg ellenségeimtől, Istenem, védj meg támadóimtól!
Zsoltárok 59:2: Ments meg a gonosztevőktől, szabadíts meg a vérszomjas emberektől!
Zsoltárok 59:3: Mert ólálkodnak körülöttem, életemre törnek a hatalmasok, pedig se bűnöm, se vétkem, ó URam!
Zsoltárok 59:4: Bár nincs semmi bűnöm, sietnek, hogy rám rontsanak. Serkenj föl, jöjj ide, láss meg!
Zsoltárok 59:5: Hiszen te vagy, URam, a Seregek Istene, Izráel Istene! Ébredj föl, büntesd meg e népeket, ne kegyelmezz az alávaló gonoszoknak!
Zsoltárok 59:6: Esténként visszatérnek, morognak, mint a kutyák, csatangolnak a városban.
Zsoltárok 59:7: Szájuk tajtékzik, ajkuk között mintha kardok volnának. Azt gondolják, nem hallja őket senki.
Zsoltárok 59:8: De te, URam, nevetsz rajtuk, csúffá teszed e népeket.
Zsoltárok 59:9: Te vagy az én erőm, rád figyelek, Isten az én erős váram.
Zsoltárok 59:10: Szeretetével jön felém Istenem. Még megengedi Isten, hogy lássam ellenségeim vesztét.
Zsoltárok 59:11: Ne öld meg őket, hogy népem ne felejtsen! Tedd őket bujdosókká hatalmaddal, taszítsd el őket, Uram, mi pajzsunk!
Zsoltárok 59:12: Ejtse őket csapdába gőgjük, vétkes szájuk és ajkuk beszéde, hiszen csupa átok és hazugság, amit beszélnek!
Zsoltárok 59:13: Végezz velük haragodban! Végezz velük, hogy ne legyenek! Hadd tudják meg az egész földön, hogy Isten uralkodik Jákóbon!
Zsoltárok 59:14: Esténként visszatérnek, morognak, mint a kutyák, csatangolnak a városban.
Zsoltárok 59:15: Ennivaló után kóborolnak, és ha nem laknak jól, vonítanak.
Zsoltárok 59:16: Én pedig hatalmadról énekelek, magasztalom minden reggel hűségedet. Mert erős váram vagy, menedékem, mikor bajba jutok.
Zsoltárok 59:17: Te vagy az én erőm, rólad zeng énekem. Erős váram az Isten, az én hűséges Istenem!
Zsoltárok 60:1: Intelem, Dávid tanító bizonyságtétele abból az időből, amikor a naharaimi és a cóbai arámok ellen harcolt, Jóáb pedig visszafordult, és levágott a Sós-völgyben tizenkétezer edómi embert.
Zsoltárok 60:2: Ó Isten! Elvetettél, szétszórtál bennünket! Megharagudtál ránk, állíts helyre minket!
Zsoltárok 60:3: Megrendítetted, megrepesztetted a földet. Gyógyítsd be sebeit, mert megindult.
Zsoltárok 60:4: Szörnyű dolgokat láttattál népeddel, bódító borral itattál minket.
Zsoltárok 60:5: De jelt adtál az istenfélőknek, hogy megmeneküljenek az íj elől.
Zsoltárok 60:6: Segítsen jobbod, és hallgass meg minket, hogy megmenekülhessenek kedveltjeid!
Zsoltárok 60:7: Isten így szólt szentélyében: Örömmel adom örökségül Sikemet, és kiosztom a Szukkót völgyét.
Zsoltárok 60:8: Enyém Gileád, enyém Manassé, Efraim sisak a fejemen, Júda a kormánypálcám, Móáb pedig a mosdómedencém, Edómra teszem sarumat, Filiszteán diadalmaskodom!
Zsoltárok 60:10: Ki visz el az erős városba, ki vezet el engem Edómba?
Zsoltárok 60:11: Csak te, Istenünk, noha elvetettél minket, te, Istenünk, bár nem jársz seregeinkkel!
Zsoltárok 60:12: Adj nekünk mégis segítséget az ellenség ellen, mert az emberi segítség mit sem ér!
Zsoltárok 61:1: Dávidé. Hallgasd meg panaszomat, Istenem, figyelj imádságomra!
Zsoltárok 61:2: A föld végéről kiáltok hozzád, mert elepedt a szívem. Vezess el engem a kősziklára, mert az igen magas nekem!
Zsoltárok 61:3: Hiszen te vagy menedékem, erős bástyám az ellenség ellen.
Zsoltárok 61:4: Hadd lakjam mindenkor sátradban, hadd meneküljek szárnyad oltalmába!
Zsoltárok 61:5: Mert hallottad, Istenem, amit megfogadtam, a nevedet félőkkel együtt adtál nekem örökséget.
Zsoltárok 61:6: Adj napokat a király napjaihoz, évei nemzedékekre terjednek!
Zsoltárok 61:7: Ülhessen trónján mindenkor Isten előtt, szeretet és hűség oltalmazza őt!
Zsoltárok 61:8: Akkor állandóan éneklek nevedről, naponként teljesítem, amit megfogadtam.
Zsoltárok 62:1: Csak Istennél csendesül el lelkem, tőle kapok segítséget.
Zsoltárok 62:2: Csak ő az én kősziklám és szabadítóm, erős váram, nem ingadozom sokáig.
Zsoltárok 62:3: Meddig támadtok egyetlen emberre, miért akarjátok mindnyájan megölni? Olyan, mint a düledező fal és a bedőlt kerítés!
Zsoltárok 62:4: Csak azon tanácskoznak, hogyan taszítsák le a magasból. Hazugságban telik kedvük, szájukkal áldanak, szívükben átkoznak.
Zsoltárok 62:5: Csak Istennél csendesül el lelkem, tőle kapok reménységet.
Zsoltárok 62:6: Csak ő az én kősziklám és szabadítóm, erős váram, nem ingadozom.
Zsoltárok 62:7: Istennél van segítségem és dicsőségem, erős sziklám és oltalmam az Isten.
Zsoltárok 62:8: Bízzatok benne mindenkor, ti népek, öntsétek ki előtte szíveteket, Isten a mi oltalmunk!
Zsoltárok 62:9: Csak pára az emberek élete, hazug látszat a halandóké. Ha mérlegre kerülnek, a páránál is könnyebb mindegyik.
Zsoltárok 62:10: Ne bízzatok zsarolt javakban, rablott holmival ne kérkedjetek! Ha gyarapszik is vagyonotok, ne bizakodjatok el!
Zsoltárok 62:11: Szólott egyszer az Isten, és ezt a két dolgot értettem meg: Istennél van az nálad van, URam, a szeretet. Te megfizetsz mindenkinek tettei szerint.
Zsoltárok 63:1: Ó Isten, te vagy Istenem, hozzád vágyakozom! Utánad szomjazik lelkem, utánad sóvárog testem, mint kiszikkadt, kopár, víztelen föld.
Zsoltárok 63:2: Így nézek rád a szentélyben, hogy lássam hatalmadat és dicsőségedet.
Zsoltárok 63:3: Mert szereteted az életnél is jobb, ajkam téged dicsőít.
Zsoltárok 63:4: Ezért téged áldalak, amíg élek, nevedet imádva emelem föl kezem.
Zsoltárok 63:5: Mintha zsíros falatokkal laktam volna jól, úgy ujjong az ajkam, és dicsér a szám.
Zsoltárok 63:6: Fekvőhelyemen is rád gondolok, minden őrváltáskor rólad elmélkedem.
Zsoltárok 63:7: Mert te voltál a segítségem, szárnyad árnyékában ujjongok.
Zsoltárok 63:8: Ragaszkodik hozzád lelkem, jobboddal támogatsz engem.
Zsoltárok 63:9: De akik pusztulásomra törnek, a föld mélyébe kerülnek.
Zsoltárok 63:10: Kardélre hányják őket, sakálok eledelévé lesznek.
Zsoltárok 63:11: De a király örül Isten előtt. Dicséretet mondanak, akik rá esküsznek, a hazugok szája azonban bezárul.
Zsoltárok 64:1: Hallgasd meg, Istenem, panaszkodó szavamat! Óvd meg életemet, mert ellenség rettent!
Zsoltárok 64:2: Védj meg a gonoszok ármánykodásától, a gonosztevők dühöngésétől!
Zsoltárok 64:3: Élesítik nyelvüket, mint a kardot, sértő szavaikkal célba vesznek, mint nyilakkal.
Zsoltárok 64:4: Rejtekhelyről lövöldöznek a feddhetetlenre, hirtelen lőnek rá, nem félnek.
Zsoltárok 64:5: Eltökélték magukat a gonosztettre, megbeszélik, hogy titokban tőrt vetnek. Gondolják: Ki látja őket?
Zsoltárok 64:6: Álnokságot terveznek, titokban tartják tervüket. Mert kifürkészhetetlen az ember belseje és szíve.
Zsoltárok 64:7: De Isten kilövi rájuk nyilát hirtelen, és megsebesülnek.
Zsoltárok 64:8: Saját nyelvük buktatja el őket, aki csak látja, fejét csóválja.
Zsoltárok 64:9: Félelem fog el minden embert, és hirdetik Isten tetteit, megértik cselekedeteit.
Zsoltárok 64:10: Örülni fog az ÚRban az igaz, mert nála talált oltalmat, dicséretet mondanak a tiszta szívűek.
Zsoltárok 65:1: Téged illet a dicséret, ó Isten, a Sionon! Neked teljesítik a fogadalmakat.
Zsoltárok 65:2: Te hallgatod meg az imádságot, hozzád fordul minden ember.
Zsoltárok 65:3: Erőt vettek rajtunk a bűnök, de te megbocsátod vétkeinket.
Zsoltárok 65:4: Boldog, akit kiválasztasz, és közeledbe engedsz, hogy udvaraidban lakozzék. Hadd teljünk be házad javaival, templomod szentségével!
Zsoltárok 65:5: Félelmet keltve, de igazságosan válaszolsz nekünk, szabadító Istenünk! Benned bízik mindenki a föld széléig és a messzi tengereken, aki hegyeket hoztál létre erőddel, és hatalmat öltöttél magadra, lecsillapítottad a tengerek zúgását, hullámaik zúgását, a nemzetek háborgását.
Zsoltárok 65:8: Ezért félnek jeleidtől még a föld határain lakók is. Kelet és nyugat tájait ujjongásra indítod.
Zsoltárok 65:9: Gondoskodsz a földről, megöntözöd, nagyon meggazdagítod, Isten patakja tele van vízzel. Gabonával látod el az embereket, így gondoskodsz a földről.
Zsoltárok 65:10: Barázdáit megitatod, göröngyeit elegyengeted, záporesővel porhanyítod, növényzetét megáldod.
Zsoltárok 65:11: Megkoronázod az évet javaiddal, és nyomaidon bőség fakad.
Zsoltárok 65:12: Legelők sarjadnak a pusztán, ujjongás övezi a halmokat.
Zsoltárok 65:13: Nyájak lepik el a legelőket, a völgyeket gabona borítja, ujjonganak és énekelnek.
Zsoltárok 66:1: Örvendj, egész föld, az Istennek!
Zsoltárok 66:2: Zengjétek dicső nevét, dicsérjétek dicsőségét!
Zsoltárok 66:3: Mondjátok Istennek: Milyen félelmesek tetteid! Nagy erőd miatt hízelegnek ellenségeid.
Zsoltárok 66:4: Az egész föld leborul előtted, és énekel neked, énekli neved dicséretét.
Zsoltárok 66:5: Jertek és lássátok Isten tetteit! Félelmesek dolgai az emberek között: Szárazfölddé változtatta a tengert, száraz lábbal keltek át a folyón. Ezért örüljünk neki!
Zsoltárok 66:7: Hatalmasan uralkodik mindenkor, szemmel tartja a népeket, hogy ne kelhessenek föl a lázadók.
Zsoltárok 66:8: Áldjátok, népek, a mi Istenünket, hangosan hirdessétek dicséretét!
Zsoltárok 66:9: Ő tartott életben bennünket, és nem engedte, hogy lábunk inogjon.
Zsoltárok 66:10: Mert megpróbáltál minket, Istenünk, megtisztítottál, mint az ezüstöt.
Zsoltárok 66:11: Hálóba kerítettél minket, nehéz terhet raktál a hátunkra.
Zsoltárok 66:12: Embert ültettél a nyakunkra, hol tűzbe, hol vízbe jutottunk, de kivezettél, és felüdültünk.
Zsoltárok 66:13: Áldozatokkal megyek házadba, teljesítem fogadalmaimat, melyeket ajkam kimondott, és szám megígért a bajban.
Zsoltárok 66:15: Hízott állatokat mutatok be neked áldozatul, kosokat is áldozok, marhákat és bakokat készítek el neked.
Zsoltárok 66:16: Jertek, halljátok, ti istenfélők mind, hadd mondjam el, mit tett velem!
Zsoltárok 66:17: Szám hozzá kiáltott, nyelvem őt magasztalta.
Zsoltárok 66:18: Ha álnok szándék lett volna szívemben, nem hallgatott volna meg az Úr.
Zsoltárok 66:19: De Isten meghallgatott, figyelt imádságom szavára.
Zsoltárok 66:20: Áldott legyen Isten, mert nem utasította el imádságomat, szeretetét nem vonta meg tőlem.
Zsoltárok 67:1: Zsoltárének. Legyen kegyelmes hozzánk az Isten, áldjon meg bennünket, és ragyogtassa ránk orcáját!
Zsoltárok 67:2: Ismerjék meg utadat a földön, szabadításodat a népek között!
Zsoltárok 67:3: Magasztaljanak a népek, ó Isten, magasztaljon minden nép!
Zsoltárok 67:4: Örüljenek, ujjongjanak a nemzetek, mert pártatlanul ítéled a népeket, és vezeted a nemzeteket a földön.
Zsoltárok 67:5: Magasztaljanak a népek, ó Isten, magasztaljon minden nép!
Zsoltárok 67:6: Meghozta termését a föld, megáld bennünket Istenünk, az Isten.
Zsoltárok 67:7: Megáld bennünket az Isten, féljék őt mindenütt a földön!
Zsoltárok 68:1: Fölkel az Isten! Szétszóródnak ellenségei, elfutnak előle gyűlölői.
Zsoltárok 68:2: Ahogyan a füst eloszlik, ha ráfújnak, ahogyan a viasz megolvad a tűztől, úgy pusztulnak el a bűnösök az Isten színe előtt.
Zsoltárok 68:3: De az igazak örülnek, vigadnak Isten színe előtt vígan örvendeznek.
Zsoltárok 68:4: Énekeljetek Istennek, zengjetek nevének! Készítsetek utat a pusztában száguldónak! ÚR az ő neve, vigadjatok színe előtt!
Zsoltárok 68:5: Árváknak atyja, özvegyek védője az Isten, szent hajlékában.
Zsoltárok 68:6: Isten hazahozza az elhagyottakat, kihozza a foglyokat boldog életre, csak a lázadók maradnak sivár helyen.
Zsoltárok 68:7: Ó Isten, amikor elindultál néped előtt, amikor vonultál a sivatagban, rengett a föld, csepegett az ég is Isten színe előtt, még a Sínai is, az Istennek, Izráel Istenének színe előtt.
Zsoltárok 68:9: Bőven adtál esőt örökségedre, ó Isten, és a fáradtat megerősítetted.
Zsoltárok 68:10: Ott lakik nyájad, és jóvoltodból gondoskodsz a nyomorultról, Istenem!
Zsoltárok 68:11: Az Úr ezt a kijelentést adja az örömhírt vivő nők nagy seregének: A seregek királyai hanyatt-homlok menekülnek, a palota terén pedig zsákmányt osztanak.
Zsoltárok 68:13: Ha a felszerelést őrzitek is, ezüstszárnyú galambot kaptok, aranyos zöld tollakkal.
Zsoltárok 68:14: Amikor a Mindenható szétszórja a királyokat, fehér lesz a Calmón, mint a hó.
Zsoltárok 68:15: Istenek hegye a Básán-hegy, sokcsúcsú hegy a Básán-hegy.
Zsoltárok 68:16: Miért néztek irigyen, ti sokcsúcsú hegyek arra a hegyre, amelyet Isten lakóhelyéül választott? Ott is lakik az ÚR örökre!
Zsoltárok 68:17: Istennek harci kocsija számtalan, sok ezer, ezekkel jön az Úr a Sinairól szentélyébe.
Zsoltárok 68:18: Fölmentél a magas hegyre, foglyokat ejtettél, - embereket kaptál ajándékul, mégpedig lázadókat. Most már ott laksz, URam Isten!
Zsoltárok 68:19: Áldott az Úr! Napról napra gondot visel rólunk szabadító Istenünk.  Isten a mi szabadító Istenünk, az ÚR, a mi Urunk kihoz a halálból is.
Zsoltárok 68:21: Bizony, szétzúzza Isten ellenségei fejét, a bűnben élők kemény koponyáját!
Zsoltárok 68:22: Az Úr ezt mondta: Básánból is visszahozom őket, a tenger mélyéről is visszahozom, hogy lábad vérben gázoljon, és kutyáid nyelvének is jusson az ellenségből.
Zsoltárok 68:24: Látták, ó Isten, hogyan vonultál be, hogyan vonultál be, Istenem, királyom, a szentélybe.
Zsoltárok 68:25: Elöl mentek az énekesek, hátul a hárfások, középen a doboló nők.
Zsoltárok 68:26: Áldjátok Istent a gyülekezetekben, az URat, akik Izráeltől származtok!
Zsoltárok 68:27: Élükön jön Benjámin kicsiny törzse, Júda vezetői tömegestül, Zebulon vezetői, Naftáli vezetői.
Zsoltárok 68:28: Parancsolj, Isten, hatalmaddal, isteni hatalmaddal, amellyel értünk munkálkodsz, jeruzsálemi templomodból: királyok hozzanak neked ajándékot!
Zsoltárok 68:30: Dorgáld meg a nádas vadját, a hatalmasok seregét, a népek fejedelmeit! Tipord el a pénzsóvárokat, szórd szét azokat a népeket, amelyek háborút akarnak!
Zsoltárok 68:31: Egyiptomból követek jönnek, az etiópok Istenhez emelik kezüket.
Zsoltárok 68:32: Ti, földi országok, énekeljetek Istennek, zengjetek az Úrnak! ( Szela.) Száguld az egeken át, az ősi egeken át. Halld, hogyan mennydörög hatalmas hangja!
Zsoltárok 68:34: Hirdessétek Isten hatalmát, fenségét Izráelen, erejét a fellegekben!
Zsoltárok 68:35: Félelmes vagy, Isten, szentélyedben! Izráel Istene ad hatalmat és erőt a népnek. Legyen áldott az Isten!
Zsoltárok 69:1: Dávidé. Segíts meg, Istenem, mert nyakamig érnek a vizek!
Zsoltárok 69:2: Feneketlen iszapba süllyedtem, nincs hol megállnom. Örvénylő vizekbe estem, elsodort az ár.
Zsoltárok 69:3: Belefáradtam a kiáltozásba, kiszáradt a torkom, szemem elhomályosodott, míg Istenemre vártam.
Zsoltárok 69:4: Hajam szálainál is többen vannak, akik ok nélkül gyűlölnek. Sok hazug ellenségem akar elnémítani engem. Azt kell visszaadnom, amit nem raboltam.
Zsoltárok 69:5: Istenem, te tudod, milyen balga voltam, vétkeim nincsenek elrejtve előtted.
Zsoltárok 69:6: Ne szégyenkezzenek miattam, akik benned reménykednek, Uram, Seregeknek URa! Ne érje gyalázat miattam azokat, akik hozzád folyamodnak, Izráel Istene!
Zsoltárok 69:7: Mert érted vállaltam gyalázatot, érted borítja szégyenpír arcomat.
Zsoltárok 69:8: Idegenné lettem testvéreim számára, anyám fiai sem ismernek rám.
Zsoltárok 69:9: Mert a házad iránti féltő szeretet emészt rám hull a gyalázat, ha téged gyaláznak.
Zsoltárok 69:10: Sírtam, és böjttel gyötörtem magam, de ez csak gyalázatomra vált.
Zsoltárok 69:11: Ha gyászruhát öltöttem, szóbeszéd ért miatta.
Zsoltárok 69:12: Engem szólnak meg a kapuban üldögélők, és a borivók nótái.
Zsoltárok 69:13: De én hozzád imádkozom, URam, a kegyelem idején, Istenem. Nagy szeretettel hallgass meg, hűségesen segíts meg!
Zsoltárok 69:14: Húzz ki a sárból, hogy el ne süllyedjek, hadd meneküljek meg gyűlölőimtől, az örvénylő vizekből!
Zsoltárok 69:15: Ne sodorhasson el a víz árja, ne nyelhessen el a mélység, ne záruljon be fölöttem a kút szája!
Zsoltárok 69:16: Hallgass meg, URam, jóságos szeretettel, nagy irgalmaddal fordulj hozzám!
Zsoltárok 69:17: Ne rejtsd el orcádat szolgád elől! Bajban vagyok, siess, hallgass meg!
Zsoltárok 69:18: Jöjj hozzám, és válts meg engem, ments meg ellenségeimtől!
Zsoltárok 69:19: Te tudod, milyen gyalázat ért, milyen szégyen és szidalom látod minden ellenségemet.
Zsoltárok 69:20: A gyalázat összetörte szívemet, egészen belebetegedtem. Részvétre vártam, de hiába, vigasztalókra, de nem találtam.
Zsoltárok 69:21: Ételembe mérget tettek, szomjúságomban ecettel itattak.
Zsoltárok 69:22: Váljék a saját asztaluk kelepcévé, jólétük idején is csapdává!
Zsoltárok 69:23: Homályosodjék el szemük, ne lássanak, tedd a derekukat mindig erőtlenné!
Zsoltárok 69:24: Töltsd ki rajtuk bosszús haragodat, izzó haragod érje utol őket!
Zsoltárok 69:25: Legyen pusztává szállásuk, sátraiknak ne legyen lakója!
Zsoltárok 69:26: Mert azt üldözik, akit megvertél, annak a kínjáról beszélgetnek, akit megsebeztél.
Zsoltárok 69:27: Büntesd meg őket bűneikért, ne jussanak kegyelmedhez!
Zsoltárok 69:28: Töröltessenek ki az élők könyvéből, az igazak közé ne írassanak be!
Zsoltárok 69:29: De engem, megalázottat és szenvedőt, segíts meg, és oltalmazz, Istenem!
Zsoltárok 69:30: Isten nevét dicsérem énekkel, magasztalom hálaadással.
Zsoltárok 69:31: Jobban tetszik ez az ÚRnak a tulkoknál, az ép szarvú és körmű bikáknál.
Zsoltárok 69:32: Látják ezt az alázatosak, és örülnek. Ti, Istent keresők, éledjen szívetek!
Zsoltárok 69:33: Mert meghallgatja az ÚR a szegényeket, és nem veti meg az övéit, ha fogságban vannak.
Zsoltárok 69:34: Dicsérje őt az ég és a föld, a tenger, és minden, ami bennük mozog.
Zsoltárok 69:35: Mert Isten megszabadítja Siont, felépíti Júda városait. Ott laknak, birtokba veszik, és öröklik azt szolgáinak utódai, ott laknak majd, akik nevét szeretik.
Zsoltárok 70:1: Istenem, ments meg engem, URam, siess segítségemre!
Zsoltárok 70:2: Szégyenkezzenek és piruljanak, akik életemre törnek! Riadjanak vissza, és érje gyalázat azokat, akik bajomban gyönyörködnek!
Zsoltárok 70:3: Távozzanak megszégyenülve, akik hahotázva beszélnek rólam!
Zsoltárok 70:4: Örüljenek és örvendezzenek benned mindazok, akik téged keresnek! Akik szabadításodra vágyódnak, hadd mondhassák mindig, hogy nagy az Isten!
Zsoltárok 70:5: De én nyomorult és szegény vagyok, siess hozzám, Istenem! Te vagy segítségem és megmentőm, URam, ne késlekedj!
Zsoltárok 71:1: Hozzád menekülök, URam, ne szégyenüljek meg soha!
Zsoltárok 71:2: Ments meg, szabadíts meg irgalmasan! Fordítsd felém füledet, és segíts meg!
Zsoltárok 71:3: Légy erős kősziklám, ahova mindig mehetek, melyet segítségemre rendeltél, mert te vagy az én sziklaváram.
Zsoltárok 71:4: Istenem, ments meg a bűnösök kezéből, az álnok és erőszakos emberek markából!
Zsoltárok 71:5: Mert te vagy, Uram, reménységem, te vagy, URam, bizodalmam ifjúkorom óta.
Zsoltárok 71:6: Te voltál támaszom születésem óta, te hoztál ki anyám méhéből, téged dicsérlek szüntelen.
Zsoltárok 71:7: Sokan csodálkoznak rajtam, mert te vagy erős oltalmam.
Zsoltárok 71:8: Szám dicséreteddel van tele, dicsőítlek mindennap.
Zsoltárok 71:9: Öregkoromban se vess el engem, ha elfogy az erőm, ne hagyj el!
Zsoltárok 71:10: Mert ellenségeim azt mondják rólam, akik életemre törnek, így tanácskoznak: Elhagyta őt Isten, üldözzétek, fogjátok meg, mert nincs, aki megmentse!
Zsoltárok 71:12: Ó Isten, ne légy távol tőlem, Istenem, siess segítségemre!
Zsoltárok 71:13: Megszégyenülve vesszenek el, akik ellenem támadnak! Borítsa szégyen és gyalázat azokat, akik vesztemre törnek!
Zsoltárok 71:14: Én pedig szüntelenül remélek, és folyton dicsérlek téged.
Zsoltárok 71:15: Igazságodról beszél a szám és szabadító tetteidről mindennap, bár nem tudom felsorolni őket.
Zsoltárok 71:16: Az ÚRnak, az én Uramnak nagy tetteit hirdetem, egyedül a te igazságodat emlegetem.
Zsoltárok 71:17: Istenem, te tanítottál ifjúkorom óta, mindmáig hirdetem csodáidat.
Zsoltárok 71:18: Istenem, ne hagyj el késő vénségemben sem, míg csak hirdethetem hatalmadat, nagy tetteidet a jövő nemzedéknek.
Zsoltárok 71:19: Istenem, igazságod a magas égig ér, mert hatalmas dolgokat vittél véghez. Van-e hozzád hasonló, Istenem?
Zsoltárok 71:20: Sok nyomorúságot és bajt láttattál velem, de újra megelevenítesz, még a föld mélyéből is újra fölhozol engem.
Zsoltárok 71:21: Igen naggyá teszel, hozzám fordulsz, és megvigasztalsz.
Zsoltárok 71:22: Én is magasztallak hárfával, hűségedért, Istenem! Lantot pengetve éneklek neked, Izráel Szentje!
Zsoltárok 71:23: Ujjong az ajkam, ha tenéked zenghet, lelkem is, amelyet megváltottál.
Zsoltárok 71:24: Nyelvem is mindennap emlegeti igazságodat, mert szégyen és gyalázat érte azokat, akik vesztemre törtek.
Zsoltárok 72:1: Salamoné. Isten! Add törvényeidet a királynak, és igazságodat a király fiának, hogy igazságosan ítélje népedet, és törvényesen a nyomorultakat.
Zsoltárok 72:3: Teremjenek a hegyek békét a népnek, és a halmok igazságot!
Zsoltárok 72:4: Szolgáltasson igazságot a nép nyomorultjainak, segítse meg a szegényeket, de tiporja el az elnyomókat!
Zsoltárok 72:5: Éljen addig, míg nap és hold lesz, nemzedékről nemzedékre!
Zsoltárok 72:6: Mint amikor eső hull a rétre, és zápor áztatja meg a földet: úgy virágozzék napjaiban az igazság, és legyen nagy békesség, amíg meg nem szűnik a hold.
Zsoltárok 72:8: Uralkodjék tengertől tengerig, és a folyamtól a föld széléig.
Zsoltárok 72:9: Hajtsanak térdet előtte a pusztalakók, nyalják a port ellenségei!
Zsoltárok 72:10: Tarsísnak és a szigeteknek királyai hozzanak ajándékot, Sába és Szeba királyai fizessenek adót!
Zsoltárok 72:11: Boruljon le előtte minden király, minden nép őt szolgálja!
Zsoltárok 72:12: Mert megmenti a segítséget kérő szegényt, és a nyomorultat, akinek nincs segítője.
Zsoltárok 72:13: Megmenti a nincstelent és a szegényt, a szegény embereket megsegíti.
Zsoltárok 72:14: Elnyomástól és erőszaktól megváltja őket, mert drága számára a vérük.
Zsoltárok 72:15: Éljen ő, és adjanak neki sábai aranyat, imádkozzanak érte szüntelen, és áldják őt minden nap!
Zsoltárok 72:16: Legyen bőven gabona az országban, a hegyek tetején hullámzó kalászok legyenek olyanok, mint a Libánon virágozzanak a városok, mint földön a fű!
Zsoltárok 72:17: Maradjon meg neve örökké, terjedjen híre, amíg a nap ragyog! Nevével mondjanak egymásra áldást mondja őt boldognak minden nép!
Zsoltárok 72:18: Áldott az ÚRisten, Izráel Istene! Egyedül ő tud csodákat tenni!
Zsoltárok 72:19: Áldott legyen dicső neve örökre, töltse be dicsősége az egész földet! Ámen, ámen.
Zsoltárok 72:20: Itt végződnek Dávidnak, Isai fiának az imádságai.
Zsoltárok 73:1: Milyen jó az Isten Izráelhez, a tiszta szívűekhez!
Zsoltárok 73:2: De az én lábam majdnem megcsúszott, kis híján elestem jártomban.
Zsoltárok 73:3: Mert felindultam a kérkedők miatt, látva a bűnösök jólétét.
Zsoltárok 73:4: Mert halálukig sincsenek kínjaik, és kövér a testük.
Zsoltárok 73:5: Nincs részük az emberek gyötrelmében, nem érik őket csapások, mint más embereket.
Zsoltárok 73:6: Ezért a kevélység nyakláncát hordják, és az erőszak köpenyébe burkolóznak.
Zsoltárok 73:7: Jómódjukban kérkedve néznek szét, szívükben öntelt gondolatok járnak.
Zsoltárok 73:8: Gúnyolódnak, gonoszul beszélnek, elnyomással fenyegetőznek dölyfösen.
Zsoltárok 73:9: Az ég ellen is feltátják szájukat, nyelvükkel megszólják a földet.
Zsoltárok 73:10: Ezért fordul feléjük a nép, és mohón isszák szavaikat, mint a vizet.
Zsoltárok 73:11: Ezt mondják: Honnan tudná ezt az Isten? Lehet-e tudomása erről a Felségesnek?
Zsoltárok 73:12: Íme, ilyenek a bűnösök! Háborítatlanul gyarapítják vagyonukat szüntelen.
Zsoltárok 73:13: De én hiába tartottam tisztán a szívemet, hiába mostam kezemet ártatlanságomban, mert csapások értek mindennap, fenyítések minden reggel.
Zsoltárok 73:15: Már arra gondoltam, hogy én is úgy beszélek, mint ők, de akkor megtagadtam volna fiaid nemzetségét.
Zsoltárok 73:16: Elgondolkoztam rajta, meg akartam érteni, de túl nehéznek tűnt nekem.
Zsoltárok 73:17: Végül elmentem Isten szent helyére, és megértettem, hogy milyen végük lesz.
Zsoltárok 73:18: Bizony, sikamlós talajra állítottad, és pusztulásba döntöd őket!
Zsoltárok 73:19: Hogy fognak elpusztulni egy pillanat alatt! Végük lesz, semmivé lesznek rémületükben.
Zsoltárok 73:20: Mint ébredés után az álomkép, úgy tűnik el képük, ha fölserkensz, Uram!
Zsoltárok 73:21: Ha keseregne a szívem, és sajogna a bensőm, akkor olyan ostoba és tudatlan volnék veled szemben, mint az állat.
Zsoltárok 73:23: De én mindig veled leszek, mert te fogod jobb kezemet.
Zsoltárok 73:24: Tanácsoddal vezetsz engem, és végül dicsőségedbe fogadsz.
Zsoltárok 73:25: Nincs senkim rajtad kívül a mennyben, a földön sem gyönyörködöm másban.
Zsoltárok 73:26: Ha elenyészik is testem és szívem, szívemnek kősziklája és örökségem te maradsz, Istenem, örökké!
Zsoltárok 73:27: Bizony, elpusztulnak azok, akik eltávolodnak tőled. Kiirtod mindazokat, akik elhagynak téged!
Zsoltárok 73:28: De nekem olyan jó Isten közelsége! Uramat, az URat tartom oltalmamnak. Hirdetem minden tettedet.
Zsoltárok 74:1: Miért vetettél el, Istenem, oly régóta, miért lángol haragod legelőd nyája ellen?
Zsoltárok 74:2: Gondolj gyülekezetedre, amelyet hajdan létrehoztál, örökségedre, a néptörzsre, amelyet megváltottál, a Sion hegyére, amelyen laktál!
Zsoltárok 74:3: Irányítsd lépteidet a régi romokra! Szentélyedben az ellenség mindent lerombolt!
Zsoltárok 74:4: Ellenségeid ordítoztak kijelentésed helyén, és kitűzték ott jelvényeiket.
Zsoltárok 74:5: Olyanok voltak, mint akik a sűrű fák közt fejszét emelnek magasra.
Zsoltárok 74:6: Még faragványait is mind összetörték fejszékkel és baltákkal.
Zsoltárok 74:7: Lángba borították szent helyedet, porig alázták neved hajlékát.
Zsoltárok 74:8: Igázzuk le őket egészen! - mondták magukban, és fölperzselték az országban Isten minden hajlékát.
Zsoltárok 74:9: Jeleket nem látunk, próféta nincs többé, és senki sem tudja, meddig tart ez még?
Zsoltárok 74:10: Isten, meddig gyalázhat az ellenfél? Örökké csúfolhatja nevedet az ellenség?
Zsoltárok 74:11: Miért tartod vissza kezedet? Emeld föl jobbodat, végezz velük!
Zsoltárok 74:12: De Isten a királyom kezdettől fogva, aki szabadító tetteket vitt véghez a földön.
Zsoltárok 74:13: Te szorítottad vissza erőddel a tengert, te törted össze a tengeri szörnyek fejét.
Zsoltárok 74:14: Te zúztad szét a Leviátán fejeit, és a puszta népének adtad eledelül.
Zsoltárok 74:15: Te fakasztottál forrást és patakot, te szárítottál ki bővizű folyókat.
Zsoltárok 74:16: Tiéd a nappal, az éjjel is tiéd, te tetted helyükre a csillagokat s a napot.
Zsoltárok 74:17: Te szabtad meg a föld minden határát, te alkottál nyarat és telet.
Zsoltárok 74:18: Erre emlékezz, URam, mert ellenség gyaláz, és bolond nép csúfolja nevedet.
Zsoltárok 74:19: Ne dobd oda gerlicédet a vadaknak, nyomorultjaid életéről ne feledkezz el végképp!
Zsoltárok 74:20: Tekints szövetségedre, mert erőszakkal vannak tele az ország legeldugottabb helyei is!
Zsoltárok 74:21: Ne maradjon meggyalázva az elnyomott, dicsérje nevedet a nyomorult és a szegény!
Zsoltárok 74:22: Szállj perbe, perelj, Istenem! Gondold meg, hogy a bolond mennyire gyaláz téged szüntelen!
Zsoltárok 74:23: Ne felejtsd el ellenségeid hangját, támadóid egyre növekvő zajongását!
Zsoltárok 75:1: Magasztalunk, ó Isten, magasztalunk téged, mert közel van neved azokhoz, akik hirdetik csodáidat.
Zsoltárok 75:2: Én állapítom meg azt az időt, amikor igazságot szolgáltatok.
Zsoltárok 75:3: Ha meginog a föld és minden lakója, én megszilárdítom oszlopait!
Zsoltárok 75:4: A kérkedőknek ezt mondom: Ne kérkedjetek! A bűnösöknek pedig: Ne legyetek fennhéjázók!
Zsoltárok 75:5: Ne legyetek olyan fennhéjázók, ne beszéljetek nyakasan, gőgösen!
Zsoltárok 75:6: Mert nem keletről, nem nyugatról, nem is a puszta felől jön a fölmagasztalás, hanem Isten fog ítélni: egyiket megalázza, másikat fölmagasztalja.
Zsoltárok 75:8: Mert pohár van az ÚR kezében, tele habzó, fűszeres borral. Ha tölt belőle, meg kell inni, még a seprőjét is le kell nyelni minden bűnösnek a földön.
Zsoltárok 75:9: Ezt én mindenkor hirdetni fogom, és zsoltárt zengek Jákób Istenének.
Zsoltárok 75:10: A fennhéjázó bűnösöket összetöröm, de az igazakat felmagasztalom!
Zsoltárok 76:1: Ismerik Istent Júdában, nagy az ő neve Izráelben.
Zsoltárok 76:2: Sálémba került a sátra, lakóhelye a Sionra.
Zsoltárok 76:3: Ott törte össze a tüzes nyilakat, a pajzsot, a kardot, a harci eszközöket.
Zsoltárok 76:4: Ragyogó vagy te, hatalmasabb a hegyeknél, ahol zsákmányt ejtenek.
Zsoltárok 76:5: Kifosztottak lettek az elbizakodottak, álomba merültek, elvesztették erejüket a harcosok.
Zsoltárok 76:6: Dorgálásodtól, Jákób Istene, mozdulni sem tud a kocsi és a ló.
Zsoltárok 76:7: Félelmes vagy te, ki állhat meg előtted, amikor haragszol?
Zsoltárok 76:8: Ha ítéletet hirdetsz a mennyben, félni fog a föld, és elcsendesül.
Zsoltárok 76:9: Mert ítéletet tart az Isten, szabadulást ad a földön az alázatosaknak.
Zsoltárok 76:10: Még a haragvó emberek is magasztalni fognak téged, haragjuk maradékát is megfékezed.
Zsoltárok 76:11: Tegyetek fogadalmat Isteneteknek, az ÚRnak, és teljesítsétek, ti, akik körülötte vagytok! Vigyetek ajándékot a Félelmetesnek, aki megtöri a fejedelmek büszkeségét, és félelmet kelt a föld királyaiban!
Zsoltárok 77:1: Hangosan kiáltok Istenhez, Istenhez kiáltok, hogy figyeljen rám.
Zsoltárok 77:2: Nyomorúságom idején az Úrhoz folyamodom, kezem éjjel is kitárom feléje lankadatlanul, de lelkem nem tud megvigasztalódni.
Zsoltárok 77:3: Istenre gondolok, és csak sóhajtozom, róla elmélkedem, és elcsügged a lelkem.
Zsoltárok 77:4: Szemeimet nyitva tartod, szótlanul hánykolódom.
Zsoltárok 77:5: Gondolkozom a régi napokon, a hajdani esztendőkön.
Zsoltárok 77:6: Eszembe jutnak énekeim éjjelente, szívemben elmélkedem, és ezt kutatja lelkem: Vajon végleg eltaszít az Úr, és nem tart tovább jóakarata?
Zsoltárok 77:8: Végképp elfogyott szeretete, érvénytelen lett ígérete nemzedékről nemzedékre?
Zsoltárok 77:9: Elfelejtette kegyelmét az Isten, vagy elnyomta irgalmát a harag?
Zsoltárok 77:10: Az az én bajom, gondoltam, hogy megváltozott a Felséges jóindulata.
Zsoltárok 77:11: Emlékezem az ÚR tetteire, visszagondolok hajdani csodáira.
Zsoltárok 77:12: Végiggondolom minden tettedet, elmélkedem dolgaidon.
Zsoltárok 77:13: Szent a te utad, Istenem! Van-e oly nagy Isten, mint a mi Istenünk?
Zsoltárok 77:14: Te vagy az Isten, aki csodákat tettél, megismertetted erődet a népekkel.
Zsoltárok 77:15: Megváltottad hatalmaddal népedet, Jákób és József fiait.
Zsoltárok 77:16: Láttak téged a vizek, ó Isten, láttak a vizek, és megremegtek, a mély vizek is reszkettek.
Zsoltárok 77:17: A felhők ontották a vizet, a magas fellegek mennydörögtek, nyilaid pedig cikáztak.
Zsoltárok 77:18: Mennydörgésed hangzott a forgószélben, villámok világították be a világot, reszketett és rengett a föld.
Zsoltárok 77:19: Utad a tengeren át vezetett, ösvényeid a nagy vizeken, lépteid nyoma nem látszott.
Zsoltárok 77:20: Mint nyájat, úgy vezetted népedet Mózes és Áron által.
Zsoltárok 78:1: Figyelj, népem, tanításomra, fordítsátok felém fületeket, amikor beszélek!
Zsoltárok 78:2: Mert példázatra nyitom számat, ősrégi titkokat akarok hirdetni.
Zsoltárok 78:3: Amiket hallottunk és tudunk, mert őseink elbeszélték nekünk, nem titkoljuk el fiaink elől, elbeszéljük a jövő nemzedéknek: az ÚR dicső tetteit és erejét, csodáit, amelyeket véghezvitt.
Zsoltárok 78:5: Intelmeket írt Jákób elé, tanítást adott Izráelnek, és megparancsolta őseinknek, hogy adják azokat tovább utódaiknak.
Zsoltárok 78:6: Tudja meg ezt a jövő nemzedék, a születendő fiak, és ha felnőnek, beszéljék el fiaiknak, hogy Istenbe vessék bizalmukat ne felejtsék el Isten nagy tetteit, és tartsák meg parancsolatait.
Zsoltárok 78:8: Ne legyenek olyanok, mint őseik, a dacos és lázadó nemzedék, az állhatatlan szívű nemzedék, amelynek lelke nem maradt hű Istenhez: mint az íjjal fölfegyverzett efraimiak, akik meghátráltak az ütközet napján.
Zsoltárok 78:10: Nem tartották meg Isten szövetségét, nem akarták követni tanítását.
Zsoltárok 78:11: Elfelejtették nagy tetteit, csodáit, amelyeket látniuk engedett.
Zsoltárok 78:12: Őseik előtt csodákat művelt Egyiptom földjén, Cóan mezején. : Tengert vágott ketté, s átvezette őket, a víztömeget gátként állította meg.
Zsoltárok 78:14: Nappal felhővel vezette őket, éjszakánként pedig tűz fényével.
Zsoltárok 78:15: Sziklákat hasított ketté a pusztában, bőven adott inniuk a mélységből.
Zsoltárok 78:16: Patakokat fakasztott a sziklából, mint folyamokat zúdította le vizüket.
Zsoltárok 78:17: De továbbra is vétkeztek ellene, lázongtak a Felséges ellen a pusztában.
Zsoltárok 78:18: Próbára tették Istent vágyaikkal, ennivalót kérve kívánságuk szerint.
Zsoltárok 78:19: Isten ellen szóltak, amikor ezt mondták: Tud-e Isten asztalt teríteni a pusztában?
Zsoltárok 78:20: A sziklára ugyan ráütött, folyt a víz és patakok áradtak, de tud-e kenyeret is adni, és húsról gondoskodni népének?
Zsoltárok 78:21: Az ÚR ezt hallva megharagudott, és tűz lobbant fel Jákób ellen, haragra gerjedt Izráel ellen, mert nem hittek Istenben, és nem bíztak segítségében.
Zsoltárok 78:23: Parancsot adott a magas fellegeknek, és megnyitotta az égi kapukat.
Zsoltárok 78:24: Mannaesőt hullatott rájuk eledelül, mennyei gabonát adott nekik.
Zsoltárok 78:25: Isteni kenyeret evett mindenki, eledelt küldött, hogy jóllakjanak.
Zsoltárok 78:26: Keleti szelet támasztott az égen, és déli szelet hajtott erejével.
Zsoltárok 78:27: Annyi húst hullatott rájuk, mint a por, annyi madarat, mint a tenger fövénye.
Zsoltárok 78:28: Táborukra hullatta azokat, hajlékaik köré.
Zsoltárok 78:29: Ettek, és igen jóllaktak, amit csak kívántak, megadta nekik.
Zsoltárok 78:30: De nem hagytak fel kívánságaikkal, bár még szájukban volt az étel.
Zsoltárok 78:31: Ezért haragra gerjedt ellenük az Isten, megölte legjobbjaikat, leterítette Izráel ifjait.
Zsoltárok 78:32: Ezek után is csak vétkeztek, és nem hittek csodáiban.
Zsoltárok 78:33: Ezért hiábavalóságban hagyta telni napjaikat, esztendeiket rémületben.
Zsoltárok 78:34: Ha öldökölni kezdte őket, hozzá folyamodtak, megtértek, és kívánkoztak Isten után.
Zsoltárok 78:35: Meggondolták, hogy Isten a kősziklájuk, a felséges Isten a megváltójuk.
Zsoltárok 78:36: De csak szájukkal hitegették, nyelvükkel hazudoztak neki.
Zsoltárok 78:37: Szívük azonban nem tartott ki mellette, nem voltak hűségesek szövetségéhez.
Zsoltárok 78:38: Pedig ő irgalmas, megbocsátja a bűnt, nem akar elpusztítani, sőt sokszor visszafojtja haragját, nem engedi, hogy egészen fellobbanjon indulata.
Zsoltárok 78:39: Meggondolja, hogy halandók ők, olyanok, mint a tovatűnő szél, amely nem tér vissza.
Zsoltárok 78:40: Hányszor lázadtak ellene a pusztában, hányszor okoztak neki fájdalmat a sivatagban!
Zsoltárok 78:41: Sokszor kísértették az Istent, megbántották Izráel Szentjét.
Zsoltárok 78:42: Nem gondoltak hatalmára és arra a napra, amelyen kiváltotta őket a nyomorúságból, amikor jeleket tett Egyiptomban, és csodákat Cóan mezején. : Vérré változtatta a folyókat, nem ihattak a patakokból.
Zsoltárok 78:45: Bögölyöket bocsátott rájuk, hogy marják őket, és békákat, hogy romlást hozzanak rájuk.
Zsoltárok 78:46: Termésüket a cserebogárnak adta, munkájuk gyümölcsét a sáskáknak.
Zsoltárok 78:47: Szőlőjüket jégesővel pusztította el, fügefáikat felhőszakadással.
Zsoltárok 78:48: Állataikat jégesővel verette, jószágaikat villámokkal.
Zsoltárok 78:49: Rájuk zúdította izzó haragját, dühét, háborgását, a nyomorúságot és a pusztító angyalok seregét.
Zsoltárok 78:50: Utat nyitott haragjának, nem óvta meg őket a haláltól, életüket dögvésszel sújtotta.
Zsoltárok 78:51: Levágott minden elsőszülöttet Egyiptomban, a férfierő első termését Hám sátraiban.
Zsoltárok 78:52: Útnak indította népét, mint juhokat, vezette, mint nyájat a pusztában.
Zsoltárok 78:53: Biztonságban vezette őket, nem rettegtek, de ellenségeiket a tenger borította el.
Zsoltárok 78:54: Bevitte őket szent területére, erre a hegyre, melyet jobbjával alkotott.
Zsoltárok 78:55: Népeket űzött ki előlük, nekik osztotta ki azoknak birtokát, Izráel törzseit telepítette sátraikba.
Zsoltárok 78:56: De ők kísértették a felséges Istent, lázadoztak, és nem tartották meg intelmeit.
Zsoltárok 78:57: Hűtlenül elpártoltak, mint őseik, csalódást okoztak, mint a meglazult íj.
Zsoltárok 78:58: Áldozóhalmaikkal haragították, és bálványszobraikkal ingerelték.
Zsoltárok 78:59: Ezt hallva Isten felháborodott, és nagyon megutálta Izráelt.
Zsoltárok 78:60: Elvetette silói lakóhelyét, sátrát, amelyben emberek közt lakott.
Zsoltárok 78:61: Fogságba juttatta hatalma jelét, ékességét ellenség kezébe.
Zsoltárok 78:62: Népét fegyver martalékává tette, mert megharagudott örökségére.
Zsoltárok 78:63: Ifjait tűz emésztette meg, szüzeinek nem énekeltek nászdalt.
Zsoltárok 78:64: Papjai fegyver által estek el, özvegyei nem sírhattak.
Zsoltárok 78:65: Akkor, mint aki addig aludt, fölébredt az Úr, mint egy bortól ujjongó hős, és visszaverte ellenségeit, gyalázatba döntötte őket örökre.
Zsoltárok 78:67: De József sátrát megvetette, nem Efraim törzsét választotta, Júda törzsét választotta ki, a Sion hegyét, mert azt szereti.
Zsoltárok 78:69: Magasra építette szentélyét, akár az eget, örök alapot vetett neki, akár a földnek.
Zsoltárok 78:70: Azután kiválasztotta szolgáját, Dávidot, és kivette őt a juhaklok közül.
Zsoltárok 78:71: A szoptatós juhok mögül hozta el, hogy pásztora legyen népének, Jákóbnak, és örökségének, Izráelnek.
Zsoltárok 78:72: Pásztorolta is tiszta szívvel, terelgette ügyes kézzel.
Zsoltárok 79:1: Ó Isten! Pogányok törtek örökségedre, meggyalázták szent templomodat, romhalmazzá tették Jeruzsálemet.
Zsoltárok 79:2: Szolgáid holttestét az ég madarainak adták eledelül, híveid testét a föld vadjainak.
Zsoltárok 79:3: Úgy ontották vérüket Jeruzsálem körül, mint a vizet, és nem temette el őket senki.
Zsoltárok 79:4: Csúffá lettünk szomszédaink előtt, környezetünk gúnyol és kinevet.
Zsoltárok 79:5: URam, meddig tart még haragod? Meddig lobog tűzként indulatod?
Zsoltárok 79:6: Töltsd ki lángoló haragodat a pogányokon, akik nem ismernek téged, az országokon, ahol nevedet nem hívják segítségül!
Zsoltárok 79:7: Mert megemésztették Jákóbot, és lakóhelyét elpusztították.
Zsoltárok 79:8: Ne ródd fel nekünk az elődök bűneit, siess felénk irgalmasan, mert igen elesettek vagyunk!
Zsoltárok 79:9: Segíts meg bennünket, szabadító Istenünk, a te neved dicsőségéért! Ments meg minket, és nevedért bocsásd meg vétkeinket!
Zsoltárok 79:10: Ne mondhassák a pogányok: Hol van az ő Istenük? Legyen nyilvánvalóvá előttünk, hogy bosszút állsz a pogányokon szolgáid kiontott véréért!
Zsoltárok 79:11: Jusson eléd a foglyok sóhajtása, tartsd meg a halálraítélteket, mert hatalmas a te karod!
Zsoltárok 79:12: Hétszeresen fizesd vissza szomszédainknak a gyalázatot, mellyel téged illettek, Uram!
Zsoltárok 79:13: Mi pedig, a te néped, legelődnek nyája, örökké magasztalunk téged. Nemzedékről nemzedékre mondunk dicséretet neked.
Zsoltárok 80:1: Figyelj ránk, Izráel pásztora, aki úgy terelgeted Józsefet, mint egy nyájat! Te, aki kerúbokon trónolsz, jelenj meg Efraimnak, Benjáminnak és Manassénak! Mutasd meg hatalmadat, jöjj segítségünkre!
Zsoltárok 80:3: Istenünk, újíts meg bennünket! Ragyogtasd ránk orcádat, hogy megszabaduljunk!
Zsoltárok 80:4: URam, Seregek Istene, meddig füstölög haragod néped imádsága ellenére?
Zsoltárok 80:5: Kenyér helyett könnyel etetted őket, bőségesen adtál inni könnyeket.
Zsoltárok 80:6: Te okoztad, hogy civakodnak velünk szomszédaink, ellenségeink pedig gúnyolnak minket.
Zsoltárok 80:7: Seregek Istene, újíts meg bennünket! Ragyogtasd ránk orcádat, hogy megszabaduljunk!
Zsoltárok 80:8: Egy szőlőtőt hoztál el Egyiptomból. Népeket űztél el, ezt meg elültetted.
Zsoltárok 80:9: Helyét elegyengetted, gyökeret vert, és ellepte a földet.
Zsoltárok 80:10: Árnyéka hegyeket borított be, vesszői vetekednek a hatalmas cédrusokkal.
Zsoltárok 80:11: Indáit a tengerig növesztette, hajtásait a Folyamig.
Zsoltárok 80:12: Miért romboltad le kerítéseit, hogy szedhessen róla, aki csak arra jár?!
Zsoltárok 80:13: Lerágja az erdei vadkan, és lelegeli a mezei vad.
Zsoltárok 80:14: Seregek Istene, fordulj hozzánk! Tekints le az égből, lásd meg, és gondozd ezt a szőlőt!
Zsoltárok 80:15: Oltalmazd, amit jobboddal ültettél, és a fiút, akit magadnak neveltél!
Zsoltárok 80:16: Pusztuljanak el dorgálásodtól, akik fölperzselték, levagdalták!
Zsoltárok 80:17: Legyen kezed azzal a férfival, jobbod azzal az emberrel, akit magadnak neveltél!
Zsoltárok 80:18: És mi nem pártolunk el tőled. Tarts életben bennünket, és mi segítségül hívjuk nevedet.
Zsoltárok 80:19: URam, Seregek Istene, újíts meg bennünket! Ragyogtasd ránk orcádat, hogy megszabaduljunk!
Zsoltárok 81:1: Ászáfé.  Vigadjatok a mi erős Istenünk előtt, ujjongjatok Jákób Istene előtt!
Zsoltárok 81:2: Kezdjetek zsoltárba, szólaltassátok meg a dobot, a szép hangú citerát és lantot!
Zsoltárok 81:3: Fújjátok meg a kürtöt újholdkor, holdtöltekor is, ünnepünk napján!
Zsoltárok 81:4: Mert Izráelnek szóló rendelkezés ez, Jákób Istenének törvénye.
Zsoltárok 81:5: Intelmül adta Józsefnek, amikor Egyiptom ellen vonult. Ismeretlen beszédet hallottam: Levettem válláról a terhet, keze megszabadult a kosárhordástól.
Zsoltárok 81:7: Hozzám kiáltottál a nyomorúságban, és megmentettelek. Válaszoltam neked a felhőből mennydörgésben: próbára tettelek Meríbá vizeinél.
Zsoltárok 81:8: Hallgass meg, népem, hadd intselek! Bárcsak hallgatnál rám, Izráel!
Zsoltárok 81:9: Ne legyen más istened, idegen istent ne imádj!
Zsoltárok 81:10: Én, az ÚR, vagyok a te Istened, aki kihoztalak Egyiptom földjéről. Nyisd ki a szádat, és én megtöltöm!
Zsoltárok 81:11: De népem nem hallgatott szavamra, Izráel nem engedelmeskedett nekem.
Zsoltárok 81:12: Ezért hagytam, hogy szívük kemény maradjon, és kövessék a maguk tanácsát.
Zsoltárok 81:13: Bárcsak rám hallgatna népem, az én utaimon járna Izráel!
Zsoltárok 81:14: Hamar megaláznám ellenségeit, ellenfeleire emelném kezem.
Zsoltárok 81:15: Az ÚR gyűlölői hízelegnének neki, az ő ideje pedig örökké tartana.
Zsoltárok 81:16: A búza legjavával etetném, kősziklából szedett mézzel tartanám jól.
Zsoltárok 82:1: Isten ott áll az isteni közösségben, ítéletet tart az istenek fölött: Meddig ítélkeztek álnokul, pártjukat fogva a bűnösöknek?!
Zsoltárok 82:3: Védelmezzétek a nincstelennek és az árvának a jogát, szolgáltassatok igazságot a nyomorultnak és szűkölködőnek!
Zsoltárok 82:4: Mentsétek meg a nincstelent és a szegényt, ragadjátok ki a bűnösök kezéből!
Zsoltárok 82:5: Nem tudnak és nem értenek semmit, sötétségben járnak, a föld alapjai mind ingadoznak.
Zsoltárok 82:6: Azt mondtam ugyan, istenek vagytok, a Felséges fiai mindnyájan, mégis meg fogtok halni, mint a közemberek, és elhullotok, mint bármelyik főember.
Zsoltárok 82:8: Jöjj, Istenünk, légy bírája a földnek, mert minden nép a te örökséged!
Zsoltárok 83:2: Istenem, ne maradj csendben, ne hallgass, és ne légy tétlen, Istenem!
Zsoltárok 83:3: Hiszen háborognak ellenségeid, gyűlölőid fenn hordják fejüket.
Zsoltárok 83:4: Néped ellen titkon ármányt szőnek, tanácskoznak védenceid ellen.
Zsoltárok 83:5: Jertek - mondják -, irtsuk ki e népet, ne is emlékezzenek többé Izráel nevére!
Zsoltárok 83:6: Mert egyetértésben tanácskoznak, szövetséget kötnek ellened Edóm lakói és az izmáeliek, a móábiak és a hagriak, Gebál, Ammón és Amálék, Filisztea, Tírusz lakóival.
Zsoltárok 83:9: Asszíria is hozzájuk csatlakozott, támasza lett Lót fiainak.
Zsoltárok 83:10: Úgy bánj velük, mint Midjánnal, mint Siserával, mint Jábínnal a Kísón-pataknál, akik megsemmisültek Éndórnál, és a föld trágyájává lettek!
Zsoltárok 83:12: Tégy úgy előkelőikkel, mint Órébbel és Zeébbel, minden főemberükkel úgy, mint Zebahhal és Calmunnával, akik ezt mondták: Foglaljuk el Isten birtokát!
Zsoltárok 83:14: Istenem, tedd őket olyanná, mint az ördögszekér, vagy mint a szélhordta polyva!
Zsoltárok 83:15: Ahogyan a tűz fölgyújtja az erdőt, és a láng égeti a hegyeket, úgy üldözd őket viharoddal, úgy rémítsd őket forgószeleddel!
Zsoltárok 83:17: Borítsd el gyalázattal arcukat, hogy keressék nevedet, URam!
Zsoltárok 83:18: Szégyenüljenek meg, és rémüldözzenek örökké, pironkodjanak, és vesszenek el!
Zsoltárok 84:1: Mily kedvesek a te hajlékaid, ó Seregek URa!
Zsoltárok 84:2: Sóvárog, sőt eleped a lelkem az ÚR udvarai után. Testem és lelkem ujjongva kiált az élő Istenhez.
Zsoltárok 84:3: Még a veréb is talál házat, és a fecske is fészket, ahova fiókáit helyezi oltáraidnál, Seregek URa, királyom és Istenem!
Zsoltárok 84:4: Boldogok, akik házadban laknak, szüntelenül dicsérhetnek téged!
Zsoltárok 84:5: Boldog az az ember, akinek te vagy ereje, aki a te utaidra gondol.
Zsoltárok 84:6: Ha a Siralom völgyén mennek is át, források völgyévé teszik azt, az őszi eső is elárasztja áldásával.
Zsoltárok 84:7: Újult erővel haladnak, és megjelennek Istennél a Sionon.
Zsoltárok 84:8: URam, Seregek Istene, hallgasd meg imádságomat! Figyelj rám, Jákób Istene!
Zsoltárok 84:9: Istenünk, pajzsunk, nézz ránk, tekints fölkented személyére!
Zsoltárok 84:10: Bizony, jobb egy nap a te udvaraidban, mint máshol ezer. Jobb az Isten háza küszöbén állni, mint a bűnösök sátraiban lakni.
Zsoltárok 84:11: Mert nap és pajzs az ÚR, kegyelmet és dicsőséget ad az Isten. Nem vonja meg javait az ÚR azoktól, akik feddhetetlenül élnek.
Zsoltárok 84:12: Seregek URa, boldog az az ember, aki benned bízik!
Zsoltárok 85:1: Megkegyelmeztél, URam, országodnak, jóra fordítottad Jákób sorsát.
Zsoltárok 85:2: Megbocsátottad néped bűnét, elengedted minden vétkét.
Zsoltárok 85:3: Visszatartottad nagy haragodat, elfojtottad haragod hevét.
Zsoltárok 85:4: Fordulj felénk, szabadító Istenünk, ne haragudj ránk többé!
Zsoltárok 85:5: Örökké akarsz haragudni ránk? Nemzedékről nemzedékre tart haragod?
Zsoltárok 85:6: Nem akarsz új életet adni nekünk, és örömöt szerezni népednek?
Zsoltárok 85:7: Mutasd meg, URam, hogy szeretsz minket, és adj nekünk szabadulást!
Zsoltárok 85:8: Hadd halljam meg, mit hirdet az ÚRisten! Bizony, békességet hirdet népének, híveinek, hogy ne legyenek újra oktalanok.
Zsoltárok 85:9: Mert közel van a szabadulás az istenfélőkhöz, hogy dicsősége lakozzék földünkön.
Zsoltárok 85:10: Szeretet és hűség találkoznak, igazság és béke csókolgatják egymást.
Zsoltárok 85:11: Hűség sarjad a földből, és igazság tekint le a mennyből.
Zsoltárok 85:12: Az ÚR is megad minden jót, földünk is meghozza termését.
Zsoltárok 85:13: Igazság jár előtte, az készít utat lépteinek.
Zsoltárok 86:1: Dávid imádsága. Figyelj rám, és hallgass meg, URam, mert nyomorult és szegény vagyok!
Zsoltárok 86:2: Tartsd meg életemet, mert híved vagyok én! Istenem, szabadítsd meg szolgádat, aki benned bízik!
Zsoltárok 86:3: Légy kegyelmes, Uram, mert hozzád kiáltok minden nap.
Zsoltárok 86:4: Örvendeztesd meg szolgád lelkét, mert hozzád emelem lelkemet, Uram!
Zsoltárok 86:5: Mert te jó vagy, Uram, és megbocsátasz, nagyon szereted mindazokat, akik hozzádkiáltanak Hallgass, URam, imádságomra, és figyelj könyörgő szavamra!
Zsoltárok 86:7: A nyomorúság idején hozzád kiáltok, mert te meghallgatsz engem.
Zsoltárok 86:8: Nincs hozzád hasonló, Uram, az istenek között, műveidhez fogható nincsen.
Zsoltárok 86:9: Eljön minden nép, amelyet alkottál, leborulnak előtted, Uram, és tiszteletet adnak nevednek.
Zsoltárok 86:10: Nagy vagy te, csodákat teszel, te vagy Isten egyedül!
Zsoltárok 86:11: Taníts engem utaidra, URam, hogy igazságod szerint járjak, és teljes szívvel féljem nevedet.
Zsoltárok 86:12: Magasztallak, Uram, Istenem, teljes szívből, és tisztelem nevedet örökké.
Zsoltárok 86:13: Hiszen annyira szeretsz engem, hogy a sír mélyéből is kimentettél.
Zsoltárok 86:14: Istenem! Kevélyek támadtak rám, erőszakosok hada tört életemre, de nem számolnak veled!
Zsoltárok 86:15: Pedig te, Uram, irgalmas és kegyelmes Isten vagy, hosszú a türelmed, nagy a szereteted és hűséged.
Zsoltárok 86:16: Fordulj hozzám, légy kegyelmes! Adj erőt szolgádnak, segítsd meg szolgálólányod fiát!
Zsoltárok 86:17: Mutasd meg rajtam jóságod jelét, hadd lássák gyűlölőim, és szégyenkezzenek, mert te, URam, megsegítesz, és megvigasztalsz engem.
Zsoltárok 87:1: Szent hegyen az ÚR Sion kapuit: jobban szereti Jákób minden lakóhelyénél.
Zsoltárok 87:3: Dicső dolgokat beszélnek rólad, Isten városa!
Zsoltárok 87:4: Egyiptomot és Babilóniát azok között fogom említeni, akik ismernek engem. Filiszteának, Tírusznak és Kúsnak itt van a szülőhazája.
Zsoltárok 87:5: Sionról pedig ezt mondják: Mindegyiküknek ez a szülőhazája. A Felséges szilárdítja meg ezt.
Zsoltárok 87:6: Az ÚR számba veszi a népeket, amikor beírja őket: Itt van a szülőhazájuk.
Zsoltárok 87:7: Körtáncban éneklik: Minden forrásom belőled fakad.
Zsoltárok 88:1: URam, szabadító Istenem, hozzád kiáltok éjjel-nappal.
Zsoltárok 88:2: Jusson hozzád imádságom, figyelj esedezésemre!
Zsoltárok 88:3: Mert tele van bajokkal a lelkem, életem közel került a holtak hazájához.
Zsoltárok 88:4: A sírba roskadók közé sorolnak, olyan lettem, mint egy erőtlen férfi.
Zsoltárok 88:5: A halottak közé kerülök, mint azok, akik leterítve fekszenek a sírban, akikre nem gondolsz többé, és kikerültek a kezedből.
Zsoltárok 88:6: A sír mélyére juttattál már, mélységes sötétségbe.
Zsoltárok 88:7: Rám nehezedett haragod, örvényeid mind lehúznak engem.
Zsoltárok 88:8: Elszakítottad tőlem ismerőseimet, utálatossá tettél előttük. Fogoly vagyok, nem szabadulhatok, szemem elbágyadt a nyomorúságtól. Hívtalak, URam, minden nap, kitártam feléd kezemet.
Zsoltárok 88:10: Teszel-e csodát a halottakkal? Fölkelnek-e az árnyak, hogy magasztaljanak téged?
Zsoltárok 88:11: Beszélnek-e a sírban szeretetedről, hűségedről az enyészet helyén?
Zsoltárok 88:12: Ismeretesek-e csodáid a sötétségben, igazságod a feledés földjén?
Zsoltárok 88:13: De én hozzád fohászkodom, URam, már reggel hozzád száll imádságom.
Zsoltárok 88:14: Miért taszítasz el engem, URam, miért rejted el orcádat előlem?
Zsoltárok 88:15: Nyomorult és beteg vagyok ifjúságom óta, rettegek tőled, tanácstalan vagyok.
Zsoltárok 88:16: Rám zúdult izzó haragod, rettentő csapásaid megsemmisítenek.
Zsoltárok 88:17: Körülvesznek minden nap, mint az árvíz, teljesen bekerítenek engem.
Zsoltárok 88:18: Elszakítottad tőlem jóbarátaimat, már csak a sötétség ismer engem.
Zsoltárok 89:2: URam, kegyelmes tetteidről éneklek örökké, nemzedékről nemzedékre hirdetem hűségedet.
Zsoltárok 89:3: Mert ezt mondom: Örökké tart kegyelmed, hűséged szilárd, akár az ég.
Zsoltárok 89:4: Szövetséget kötöttem választottammal, megesküdtem szolgámnak, Dávidnak: Örökre fenntartom utódaidat, nemzedékről nemzedékre építem trónodat!
Zsoltárok 89:6: Az egek magasztalják csodáidat, URam, hűségedet a szentek gyülekezetében.
Zsoltárok 89:7: Mert ki van a fellegekben, aki egy sorba állítható az ÚRral? Ki hasonló az ÚRhoz az istenfiak között?
Zsoltárok 89:8: Igen rettenetes az Isten a szentek gyűlésében, és félelmetes mindazok között, akik körülötte vannak.
Zsoltárok 89:9: URam, Seregek Istene! Ki olyan erős, mint te, URam? Hűséged körülvesz téged!
Zsoltárok 89:10: Te uralkodsz a dühöngő tengeren ha hullámai tornyosulnak, te lecsendesíted őket.
Zsoltárok 89:11: Te zúztad szét Rahabot, halálra sebezve erős karoddal szétszórtad ellenségeidet.
Zsoltárok 89:12: Tied a menny, tied a föld is, te hoztad létre a földkerekséget és azt, ami betölti.
Zsoltárok 89:13: Te teremtettél északot és délt, a Tábor és a Hermón nevednek ujjong.
Zsoltárok 89:14: Hatalmas a te karod, kezed erős, jobbod felséges.
Zsoltárok 89:15: Igazság és jog trónodnak támasza, szeretet és hűség jár előtted.
Zsoltárok 89:16: Boldog nép az, amely tud neked ujjongani, amely orcád világosságában járhat, URam!
Zsoltárok 89:17: Nevednek örvendeznek mindennap, és igazságod fölmagasztalja őket, mert te vagy díszük és erejük. Kegyelmed által emelkedik hatalmunk, mert az ÚRtól van a pajzsunk, Izráel Szentjétől a királyunk.
Zsoltárok 89:20: Egykor látomásban így szóltál híveidhez: Segítséget nyújtottam egy hősnek, kiemeltem a nép közül egy kiválasztottat.
Zsoltárok 89:21: Megtaláltam szolgámat, Dávidot, szent olajommal fölkentem őt.
Zsoltárok 89:22: Kezem állandóan vele lesz, karom erőssé teszi őt.
Zsoltárok 89:23: Nem csalja tőrbe ellenség, nem nyomja el álnok ember.
Zsoltárok 89:24: Kiirtom előle ellenségeit, és leverem gyűlölőit.
Zsoltárok 89:25: Hűségem és szeretetem vele lesz, és nevem által emelkedik hatalma.
Zsoltárok 89:26: Ráteszem kezét a tengerre, jobbját a folyókra.
Zsoltárok 89:27: Így nevez majd engem: Atyám vagy, én Istenem, szabadító kősziklám!
Zsoltárok 89:28: Én pedig elsőszülöttséggel ajándékozom meg, felséges lesz a földi királyok között.
Zsoltárok 89:29: Örökké megtartom szeretetemet iránta, és szövetségem állandó lesz vele.
Zsoltárok 89:30: Mindenkor gondoskodom utódairól és trónjáról, míg csak meglesz az ég.
Zsoltárok 89:31: Ha fiai elhagyják tanításomat, és nem élnek törvényeim szerint, ha megszegik rendelkezéseimet, és nem tartják meg parancsolataimat, akkor bottal büntetem meg őket vétkükért, és csapásokkal bűnükért.
Zsoltárok 89:34: De szeretetemet nem vonom meg tőle, és nem csalom meg, mert hűséges vagyok.
Zsoltárok 89:35: Nem szegem meg szövetségemet, nem másítom meg, ami a számon kijött.
Zsoltárok 89:36: Megesküdtem egykor szentségemre, és nem fogok hazudni Dávidnak: Örökké lesz neki utódja, trónja előttem lesz, mint a nap, megmarad örökre, mint a hold, a fellegek közt lakó igaz tanú.
Zsoltárok 89:39: Mégis eltaszítottad fölkentedet, megvetetted, és megharagudtál rá.
Zsoltárok 89:40: Felbontottad a szolgáddal kötött szövetséget, porig aláztad koronáját.
Zsoltárok 89:41: Mindenütt leromboltad kerítését, erős városait romba döntötted.
Zsoltárok 89:42: Fosztogatja minden arra járó, csúffá lett szomszédai előtt.
Zsoltárok 89:43: Fölemelted támadói jobbját, örömöt szereztél ellenségeinek.
Zsoltárok 89:44: Még kardja élét is elvetted, hogy ne tudjon helytállni a harcban.
Zsoltárok 89:45: Megfosztottad tisztaságától, trónját a földre döntötted.
Zsoltárok 89:46: Megrövidítetted ifjúsága idejét, szégyennel borítottad el őt.
Zsoltárok 89:47: Miért rejtőzöl el oly soká, URam, miért lángol haragod, mint a tűz?
Zsoltárok 89:48: Gondold meg, hogy mit ér az életem, milyen mulandónak teremtettél minden embert!
Zsoltárok 89:49: Van-e olyan ember, aki életben maradhat, és nem lát halált,s aki megmenekülhet a holtak hazájától?
Zsoltárok 89:50: Hol vannak, Uram, régi kegyelmes tetteid, hűséged, amelyet esküvel fogadtál Dávidnak?
Zsoltárok 89:51: Gondolj, Uram, szolgád gyalázatára, amit lelkemben szenvedek sok néptől!
Zsoltárok 89:52: Mert gyaláznak ellenségeid, URam, gyalázzák fölkented lába nyomát.
Zsoltárok 90:1: Mózesnek, Isten emberének imádsága. Uram, te voltál hajlékunk nemzedékről nemzedékre.
Zsoltárok 90:2: Mielőtt hegyek születtek, mielőtt a föld és a világ létrejött, öröktől fogva mindörökké vagy te, ó Isten!
Zsoltárok 90:3: A halandót visszatéríted a porba, és ezt mondod: Térjetek vissza, emberek!
Zsoltárok 90:4: Mert ezer esztendő előtted annyi, mint a tegnapi nap, amely elmúlt, mint egy őrváltásnyi idő éjjel.
Zsoltárok 90:5: Elragadod őket, olyanok lesznek, mint reggelre az álom, mint a növekvő fű: reggel virágzik és növekszik, estére megfonnyad és elszárad.
Zsoltárok 90:7: Bizony, elmúlunk haragod miatt, indulatod miatt megsemmisülünk, ha magad elé állítod bűneinket, titkolt vétkeinket orcád világossága elé.
Zsoltárok 90:9: Elmúlik minden napunk haragod miatt, úgy elmúlnak esztendeink, mint egy sóhajtás.
Zsoltárok 90:10: Életünk ideje hetven esztendő, vagy ha több, nyolcvan esztendő, és nagyobb részük hiábavaló fáradság, olyan gyorsan eltűnik, mintha repülnénk.
Zsoltárok 90:11: Ki tudja, milyen erős haragod, és milyen félelmetes felháborodásod?
Zsoltárok 90:12: Taníts úgy számlálni napjainkat, hogy bölcs szívhez jussunk!
Zsoltárok 90:13: Fordulj hozzánk, URam! Meddig késel? Könyörülj szolgáidon!
Zsoltárok 90:14: Áraszd ránk kegyelmedet reggelenként, hogy vígadjunk és örüljünk egész életünkben!
Zsoltárok 90:15: Örvendeztess meg bennünket annyi napon át, ahányon át megaláztál, annyi éven át, ahányban rossz sorsunk volt!
Zsoltárok 90:16: Legyenek láthatóvá tetteid szolgáidon, és méltóságod fiaikon!
Zsoltárok 90:17: Legyen velünk Istenünknek, az Úrnak jóindulata! Kezeink munkáját tedd maradandóvá, kezeink munkáját tedd maradandóvá!
Zsoltárok 91:1: Aki a Felséges rejtekében lakik, a Mindenható árnyékában pihen, az ezt mondhatja az ÚRnak: Oltalmam és váram, Istenem, akiben bízom!
Zsoltárok 91:3: Mert ő ment meg téged a madarász csapdájától, a pusztító dögvésztől.
Zsoltárok 91:4: Tollaival betakar téged, szárnyai alatt oltalmat találsz, pajzs és páncél a hűsége.
Zsoltárok 91:5: Nem kell félned a rémségektől éjjel, sem a suhanó nyíltól nappal, sem a homályban lopódzó dögvésztől, sem a délben pusztító ragálytól.
Zsoltárok 91:7: Ha ezren esnek is el melletted, és tízezren jobbod felől, téged akkor sem ér el.
Zsoltárok 91:8: A te szemed csak nézi, és meglátja a bűnösök bűnhődését.
Zsoltárok 91:9: Ha az URat tartod oltalmadnak, a Felségest hajlékodnak, nem érhet téged baj, sátradhoz közel sem férhet csapás.
Zsoltárok 91:11: Mert megparancsolja angyalainak, hogy vigyázzanak rád minden utadon, kézen fogva vezetnek téged, hogy meg ne üsd lábadat a kőben.
Zsoltárok 91:13: Eltaposod az oroszlánt és a viperát, eltiprod az oroszlánkölyköt és a tengeri szörnyet.
Zsoltárok 91:14: Mivel ragaszkodik hozzám, megmentem őt, oltalmazom, mert ismeri nevemet.
Zsoltárok 91:15: Ha kiált hozzám, meghallgatom, vele leszek a nyomorúságban, kiragadom onnan, és megdicsőítem őt.
Zsoltárok 91:16: Megelégítem hosszú élettel, gyönyörködhet szabadításomban.
Zsoltárok 92:1: Zsoltár. Ének szombatnapra.
Zsoltárok 92:2: Milyen jó hálát adni az ÚRnak, és zengeni neved dicséretét, ó Felséges, hirdetni reggel szeretetedet, hűségedet minden éjjel tízhúrú hangszeren és lanton, zengő hárfán!
Zsoltárok 92:5: Mert megörvendeztettél tetteiddel, URam, kezed alkotásainak ujjongok.
Zsoltárok 92:6: Mily nagyok alkotásaid, URam! Igen mélyek gondolataid!
Zsoltárok 92:7: Az ostoba ember nem ismeri fel, az esztelen nem érti meg.
Zsoltárok 92:8: Ha úgy nőnek is a bűnösök, mint a fű, és kivirul minden gonosztevő, végül mégis el kell pusztulniuk.
Zsoltárok 92:9: De te, URam, magasztos vagy örökké!
Zsoltárok 92:10: Mert ellenségeid, URam, ellenségeid elenyésznek, szétszóródnak a gonosztevők mind.
Zsoltárok 92:11: De engem olyan erőssé tettél, mint mikor a bivaly öklel, és friss olajjal kentél meg engem.
Zsoltárok 92:12: Szemem nyugodtan nézi azokat, akik leselkednek rám, fülem nyugodtan hallja, hogy rám akarnak támadni a gonoszok.
Zsoltárok 92:13: Az igaz virul, mint a pálmafa, magasra nő, mint a libánoni cédrus.
Zsoltárok 92:14: Az ÚR házában vannak elültetve, ott virulnak Istenünk udvarain.
Zsoltárok 92:15: Öreg korban is sarjat hajtanak, dús lombúak és zöldek maradnak, Uralkodik az ÚR! Fenségbe öltözött, felöltözött az ÚR, erőt övezett magára. Szilárdan áll a világ, nem inog.
Zsoltárok 93:2: Szilárdan áll trónod ősidők óta, öröktől fogva vagy te.
Zsoltárok 93:3: Zúgnak a folyamok, URam, hangosan zúgnak a folyamok, zúgva morajlanak a folyamok.
Zsoltárok 93:4: A hatalmas vizek hangjánál, a tenger fenséges morajlásánál fenségesebb az ÚR a magasságban.
Zsoltárok 93:5: Amit megmondasz, igen megbízható. Templomodat szentség ékesíti, ó URam, időtlen időkig!
Zsoltárok 94:1: URam, megtorlás Istene, megtorlás Istene, jelenj meg ragyogva!
Zsoltárok 94:2: Emelkedj fel, földnek bírája, fizess meg a gőgösöknek tetteikért!
Zsoltárok 94:3: URam, meddig fognak a bűnösök, meddig fognak a bűnösök vigadni?
Zsoltárok 94:4: Hangoskodnak, kihívóan beszélnek, kérkednek a gonosztevők.
Zsoltárok 94:5: Tiporják, URam, népedet, nyomorgatják örökségedet.
Zsoltárok 94:6: Gyilkolják az özvegyet és a jövevényt, megölik az árvákat.
Zsoltárok 94:7: Azt gondolják, nem látja az ÚR, nem veszi észre Jákób Istene.
Zsoltárok 94:8: Térjetek észhez, ti ostobák a nép közt! Ti esztelenek, mikor jön meg az eszetek?
Zsoltárok 94:9: Aki a fület alkotta, az ne hallana? Aki a szemet formálta, az ne látna?
Zsoltárok 94:10: Aki népeket fenyít meg, az ne büntetne? Hiszen ő tanítja ismeretre az embert!
Zsoltárok 94:11: Az ÚR tudja, milyen hiábavalók az ember gondolatai.
Zsoltárok 94:12: Boldog az az ember, akit te megfenyítesz, URam, és megtanítasz törvényedre, hogy megóvd a rossz napoktól, míg a bűnösöknek megássák a sírját.
Zsoltárok 94:14: Nem taszítja el népét az ÚR, nem hagyja el örökségét.
Zsoltárok 94:15: Mert diadalra jut még a jog, és azt követi minden tiszta szívű ember.
Zsoltárok 94:16: Ki kel védelmemre a gonoszok ellen? Ki áll mellém a gonosztevőkkel szemben?
Zsoltárok 94:17: Ha az ÚR nem segített volna rajtam, én már a csend honában laknám.
Zsoltárok 94:18: Mikor azt gondoltam, hogy roskad a lábam, szereteted, URam, támogatott engem.
Zsoltárok 94:19: Ha megtelik szívem aggodalommal, vigasztalásod felüdíti lelkemet.
Zsoltárok 94:20: Vállalhatsz-e közösséget a romlottság ítélőszékével, mely a törvényesség látszatával nyomorúságot idéz elő?
Zsoltárok 94:21: Az igaz embernek életére törnek, az ártatlan embert elítélik.
Zsoltárok 94:22: De nekem az ÚR a váram, Istenem az oltalmam és kősziklám.
Zsoltárok 94:23: Ellenük fordítja saját gazságukat, megsemmisíti őket saját gonoszságuk által, megsemmisíti őket Istenünk, az ÚR.
Zsoltárok 95:1: Jöjjetek, örvendezzünk az ÚR előtt, ujjongjunk szabadító kősziklánk előtt!
Zsoltárok 95:2: Menjünk eléje hálaadással, ujjongjunk előtte énekszóval!
Zsoltárok 95:3: Mert nagy Isten az ÚR, nagy király minden isten fölött.
Zsoltárok 95:4: Kezében vannak a föld mélységei, a hegyek ormai is az övéi.
Zsoltárok 95:5: Övé a tenger, hiszen ő alkotta, a szárazföldet is az ő keze formálta.
Zsoltárok 95:6: Jöjjetek, boruljunk le, hajoljunk meg, essünk térdre alkotónk, az ÚR előtt!
Zsoltárok 95:7: Mert ő a mi Istenünk, mi pedig legelőjének népe, kezében levő nyáj vagyunk. Most, amikor halljátok szavát, ne keményítsétek meg szíveteket, mint Meríbánál, amikor Masszánál voltatok a pusztában, ahol megkísértettek engem őseitek, próbára tettek, bár látták tetteimet.
Zsoltárok 95:10: Negyven évig bosszankodtam arra a nemzedékre és ezt mondtam: Tévelygő szívű ez a nép, nem ismeri útjaimat.
Zsoltárok 95:11: Meg is esküdtem haragomban, hogy nem mehetnek be a nyugalom helyére!
Zsoltárok 96:1: Énekeljetek új éneket az ÚRnak, énekelj az ÚRnak, te egész föld!
Zsoltárok 96:2: Énekeljetek az ÚRnak, áldjátok nevét, hirdessétek szabadítását minden nap!
Zsoltárok 96:3: Beszéljétek el dicsőségét a nemzeteknek, csodáit minden népnek!
Zsoltárok 96:4: Mert nagy az ÚR, méltó, hogy dicsérjék, félelmesebb minden istennél.
Zsoltárok 96:5: Hiszen a népek istenei csak bálványok, az ÚR pedig az ég alkotója.
Zsoltárok 96:6: Fenség és méltóság jár előtte, erő és ékesség van szentélyében.
Zsoltárok 96:7: Népek törzsei! Magasztaljátok az URat! Magasztaljátok az ÚR dicsőségét és hatalmát!
Zsoltárok 96:8: Magasztaljátok az ÚR dicső nevét, ajándékot hozva jöjjetek udvaraiba!
Zsoltárok 96:9: Boruljatok le az ÚR előtt szent öltözetben, reszkess tőle, te egész föld!
Zsoltárok 96:10: Mondjátok el a népeknek, hogy uralkodik az ÚR! Bizony, szilárdan áll a világ, nem inog. Igazságosan ítéli a népeket.
Zsoltárok 96:11: Örüljön az ég, örvendezzen a föld, zúgjon a tenger a benne levőkkel!
Zsoltárok 96:12: Ujjongjon a mező, és minden, ami rajta van! Ujjongnak majd az erdő fái mind az ÚR előtt, amikor eljön, mert eljön, hogy ítélkezzék a földön. Igazságosan ítéli a világot, pártatlanul a népeket.
Zsoltárok 97:1: Uralkodik az ÚR! Vigadjon a föld, örüljön a sok sziget!
Zsoltárok 97:2: Felhő és sűrű köd van körülötte, igazság és jog trónjának támasza.
Zsoltárok 97:3: Tűz jár előtte, és megégeti ellenségeit mindenütt.
Zsoltárok 97:4: Villámai bevilágítják a földkerekséget, látja ezt a föld, és megremeg.
Zsoltárok 97:5: Viaszként olvadnak meg a hegyek az ÚR előtt, az egész föld Ura előtt.
Zsoltárok 97:6: Az egek hirdetik igazságát, minden nép látja dicsőségét.
Zsoltárok 97:7: Megszégyenülnek a bálványimádók mind, akik a bálványokkal dicsekszenek. Az ÚR előtt borul le minden isten.
Zsoltárok 97:8: Hallja ezt Sion, és örül, Júda leányai vigadnak ítéleteiden, ó URam!
Zsoltárok 97:9: Mert te vagy, URam, a legfenségesebb az egész földön, magasan fölötte vagy minden istennek.
Zsoltárok 97:10: Ti, akik szeretitek az URat, gyűlöljétek a gonoszságot! Megőrzi ő híveinek életét, kimenti őket a bűnösök kezéből.
Zsoltárok 97:11: Fényözön árad az igazra, és öröm a tiszta szívűekre.
Zsoltárok 97:12: Örüljetek, ti igazak, az ÚRban, magasztaljátok szent nevét!
Zsoltárok 98:2: Megmutatta szabadító erejét az ÚR, a népek szeme előtt nyilvánvalóvá tette igazságát.
Zsoltárok 98:3: Hűséggel és szeretettel gondolt Izráel házára, és látták a földön mindenütt Istenünk szabadítását.
Zsoltárok 98:4: Ujjongjatok az ÚR előtt az egész földön! Örvendezve vigadjatok, zsoltárt énekeljetek!
Zsoltárok 98:5: Énekeljetek az ÚRnak hárfakísérettel, hárfakísérettel zengő éneket!
Zsoltárok 98:6: Harsonákkal és kürtzengéssel ujjongjatok a király, az ÚR előtt!
Zsoltárok 98:7: Zúgjon a tenger a benne levőkkel, a földkerekség és a rajta lakók!
Zsoltárok 98:8: Tapsoljanak a folyamok, a hegyek mind ujjongjanak az ÚR előtt, mert eljön, hogy ítélkezzék a földön. Igazságosan ítéli a világot, pártatlanul a népeket.
Zsoltárok 99:1: Uralkodik az ÚR, reszkessenek a népek! A kerúbokon trónol ő, remegjen a föld!
Zsoltárok 99:2: Nagy az ÚR a Sionon, magasan fölötte van minden népnek.
Zsoltárok 99:3: Magasztalják nagy és félelmes nevét, mert szent ő!
Zsoltárok 99:4: Hatalmas király vagy, szereted a jogosságot. Te állapítod meg, mi a helyes, te szolgáltatsz Jákóbnak jogot és igazságot.
Zsoltárok 99:5: Magasztaljátok Istenünket, az URat, boruljatok le lába zsámolya előtt, mert szent ő!
Zsoltárok 99:6: Mózes és Áron a papokkal együtt, Sámuel és akik nevét segítségül hívták, segítségül hívták az URat, és ő válaszolt nekik.
Zsoltárok 99:7: Felhőoszlopból szólt hozzájuk, ők pedig megtartották intelmeit és a nekik adott rendelkezést.
Zsoltárok 99:8: URunk, Istenünk, te válaszoltál nekik, megbocsátó Istenük voltál, bár megtoroltad tetteiket.
Zsoltárok 99:9: Magasztaljátok Istenünket, az URat, és imádjátok őt szent hegyén, mert szent az ÚR, a mi Istenünk!
Zsoltárok 100:1: Hálaadó zsoltár. Ujjongjatok az ÚR előtt az egész földön!
Zsoltárok 100:2: Szolgáljatok az ÚRnak örömmel, vigadozva járuljatok színe elé!
Zsoltárok 100:3: Tudjátok meg, hogy az ÚR az Isten! Ő alkotott minket, az övéi vagyunk: az ő népe és legelőjének nyája.
Zsoltárok 100:4: Menjetek be kapuin hálaénekkel, udvaraiba dicsérettel! Adjatok hálát neki, áldjátok nevét!
Zsoltárok 100:5: Mert jó az ÚR, örökké tart szeretete, és hűsége nemzedékről nemzedékre.
Zsoltárok 101:1: Szeretetedről, törvényedről énekelek, zsoltárt zengek neked, URam!
Zsoltárok 101:2: Ügyelni akarok a tökéletes útra. Mikor jössz hozzám? Tökéletes szívvel akarok élni házamon belül.
Zsoltárok 101:3: Nem vetem a tekintetemet haszontalan dolgokra. Gyűlölöm a széthúzókat, semmi közöm hozzájuk!
Zsoltárok 101:4: A csalárd szív távol áll tőlem, tudni sem akarok a gonoszságról.
Zsoltárok 101:5: Aki titkon rágalmazza embertársát, azt elnémítom. A nagyralátót és a kevély szívűt nem tűröm meg.
Zsoltárok 101:6: Jól látom a hűségeseket az országban, ők velem maradhatnak. Aki tökéletes úton jár, az szolgálhat engem.
Zsoltárok 101:7: Nem maradhat házamban, aki álnokságot művel. Aki hazugságot beszél, nem állhat meg szemem előtt.
Zsoltárok 101:8: Reggelenként elnémítok minden bűnös embert az országban. Így irtok ki az ÚR városából minden gonosztevőt.
Zsoltárok 102:1: A nyomorult imádsága, amikor elcsügged, és kiönti panaszát az ÚR előtt.
Zsoltárok 102:2: Hallgasd meg, URam, imádságomat, jusson hozzád kiáltásom!
Zsoltárok 102:3: Ne rejtsd el előlem orcádat, ha szorult helyzetben vagyok! Fordítsd felém füledet, ha kiáltok, siess, hallgass meg engem!
Zsoltárok 102:4: Mert elmúlnak napjaim, mint a füst, izzanak csontjaim, mint a parázs.
Zsoltárok 102:5: Szívem olyan, mint a levágott és elszáradt fű, még az evésről is elfelejtkezem.
Zsoltárok 102:6: Hangos jajgatásom közben húsom a csontomra száradt.
Zsoltárok 102:7: A pusztai pelikánhoz hasonlítok, olyan vagyok, mint bagoly a romok közt.
Zsoltárok 102:8: Álmatlan vagyok és oly magányos, mint madár a háztetőn.
Zsoltárok 102:9: Mindennap gyaláznak ellenségeim, csúfolóim átkoznak engem.
Zsoltárok 102:10: Hamut eszem kenyér gyanánt, és italomat könnyekkel keverem háborgó haragod miatt, mert fölemeltél, és eldobtál engem.
Zsoltárok 102:12: Napjaim olyanok, mint a megnyúlt árnyék, én pedig elszáradok, mint a fű.
Zsoltárok 102:13: De te, URam, örökre megmaradsz, nemzedékről nemzedékre emlegetnek.
Zsoltárok 102:14: Indulj irgalomra Sion iránt, mert ideje, hogy megkegyelmezz neki, itt van már az ideje!
Zsoltárok 102:15: Még a köveiben is gyönyörködnek szolgáid, a porán is szánakoznak.
Zsoltárok 102:16: Félik majd, URam, nevedet a népek, és a föld királyai dicsőségedet, amikor felépíti Siont az ÚR, és megjelenik dicsőségesen.
Zsoltárok 102:18: Törődik a gyámoltalanok imádságával, nem veti meg imádságukat.
Zsoltárok 102:19: Meg kell ezt írni a jövő nemzedéknek, hogy dicsérje az URat az újjáteremtett nép.
Zsoltárok 102:20: Mert letekintett az ÚR a szent magasságból, lenézett a mennyből a földre, hogy meghallja a foglyok sóhajtását, és megszabadítsa a halálraítélteket.
Zsoltárok 102:22: Hirdessék az ÚR nevét a Sionon, és dicséretét Jeruzsálemben, amikor összegyűlnek a népek és országok, hogy az URat tiszteljék.
Zsoltárok 102:24: Erőm megtört az úton, megrövidültek napjaim.
Zsoltárok 102:25: De ezt kérem: Istenem, ne vedd el életemet annak delén, te, kinek évei nemzedékről nemzedékre tartanak!
Zsoltárok 102:26: Te vetettél hajdan alapot a földnek, az ég a te kezed alkotása.
Zsoltárok 102:27: Azok elpusztulnak, de te megmaradsz. Mind megavulnak, mint a ruha, váltod őket, mint az öltözetet. Ők változnak, de te ugyanaz maradsz, éveidnek soha sincs vége.
Zsoltárok 103:1: Dávidé. Áldjad, lelkem, az URat, és egész bensőm az ő szent nevét!
Zsoltárok 103:2: Áldjad, lelkem, az URat, és ne feledd el, mennyi jót tett veled!
Zsoltárok 103:3: Ő megbocsátja minden bűnödet, meggyógyítja minden betegségedet, megváltja életedet a sírtól, szeretettel és irgalommal koronáz meg.
Zsoltárok 103:5: Betölti javaival életedet, megújul ifjúságod, mint a sasé.
Zsoltárok 103:6: Minden elnyomottal törvényesen és igazságosan bánik az ÚR.
Zsoltárok 103:7: Megismertette útjait Mózessel, cselekedeteit Izráel fiaival.
Zsoltárok 103:8: Irgalmas és kegyelmes az ÚR, türelme hosszú, szeretete nagy.
Zsoltárok 103:9: Nem perel mindvégig, nem tart haragja örökké.
Zsoltárok 103:10: Nem vétkeink szerint bánik velünk, nem bűneink szerint fizet nekünk.
Zsoltárok 103:11: Mert amilyen magasan van az ég a föld fölött, olyan nagy a szeretete az istenfélők iránt.
Zsoltárok 103:12: Amilyen messze van napkelet napnyugattól, olyan messzire veti el vétkeinket.
Zsoltárok 103:13: Amilyen irgalmas az apa fiaihoz, olyan irgalmas az ÚR az istenfélőkhöz.
Zsoltárok 103:14: Hiszen tudja, hogyan formált, emlékszik rá, hogy porból lettünk.
Zsoltárok 103:15: Az ember napjai olyanok, mint a fű, úgy virágzik, mint a mező virága.
Zsoltárok 103:16: Ha végigsöpör rajta a szél, vége van, még a helyét sem lehet felismerni.
Zsoltárok 103:17: De az ÚR szeretete mindörökké az istenfélőkkel van, és igazsága még az unokáikkal is azokkal, akik megtartják szövetségét, és törődnek rendelkezéseinek teljesítésével.
Zsoltárok 103:19: Az ÚR a mennyben állította fel trónját, királyi hatalmával mindenen uralkodik.
Zsoltárok 103:20: Áldjátok az URat, angyalai, ti hatalmas erejűek, akik teljesítitek parancsát, és hallgattok parancsszavára!
Zsoltárok 103:21: Áldjátok az URat, ti seregei, szolgái, akaratának végrehajtói!
Zsoltárok 103:22: Áldjátok az URat, ti teremtményei, mindenütt, ahol uralkodik! Áldjad, lelkem, az URat!
Zsoltárok 104:1: Áldjad, lelkem, az URat! URam, Istenem, igen nagy vagy, fenségbe és méltóságba öltöztél, világosságot vettél magadra, mint egy köpenyt. Ő az, aki sátorként feszítette ki az eget, palotáját a vizek fölé építette, a felhőket tette kocsijává, szelek szárnyán jár.
Zsoltárok 104:4: A szeleket tette követeivé, a lángoló tüzet szolgájává.
Zsoltárok 104:5: Szilárd alapokra helyezte a földet, hogy soha meg ne inogjon.
Zsoltárok 104:6: Mély vizekkel borítottad be, mint valami öltözettel, a hegyeken is állt a víz.
Zsoltárok 104:7: Dorgálásodra lefutottak, mennydörgő szavadra elszéledtek.
Zsoltárok 104:8: A hegyek fölemelkedtek, a völgyek lesüllyedtek oda, ahol helyet készítettél nekik.
Zsoltárok 104:9: Határt szabtál nekik, nem léphetik át, nem önthetik el újból a földet.
Zsoltárok 104:10: Te fakasztasz forrásokat a völgyekben, hogy folydogáljanak a hegyek között.
Zsoltárok 104:11: Megitatnak minden mezei vadat, a vadszamarak csillapíthatják szomjukat.
Zsoltárok 104:12: Fölöttük laknak az égi madarak, sűrű lombok között énekelnek.
Zsoltárok 104:13: Megöntözöd onnan fentről a hegyeket, alkotásaid gyümölcsével jól tartod a földet.
Zsoltárok 104:14: Füvet sarjasztasz az állatoknak, növényeket a földművelő embernek, hogy kenyeret termeljen a földből, és bort, ami felvidítja az ember szívét, és ragyogóbbá teszi arcát az olajnál, a kenyér pedig erősíti az ember szívét.
Zsoltárok 104:16: Jóllaknak az ÚR fái is, a Libánon cédrusai, melyeket ő ültetett, ahol fészket raknak a madarak, és a ciprusfákon gólya lakik.
Zsoltárok 104:18: A magas hegyeken a zergék, a sziklákon a mormoták találnak búvóhelyet.
Zsoltárok 104:19: Te alkottad a holdat, hogy jelezze az ünnepeket, és a napot, amely ismeri pályáját.
Zsoltárok 104:20: Ha sötétséget támasztasz, éjszaka lesz, amikor nyüzsög az erdő mindenféle vadja, az oroszlánok zsákmányért ordítanak, sürgetve Istentől eledelüket.
Zsoltárok 104:22: Ha felragyog a nap, visszahúzódnak, és tanyáikon heverésznek.
Zsoltárok 104:23: Az ember munkába indul, és dolgozik egészen estig.
Zsoltárok 104:24: Milyen nagy alkotásaidnak száma, URam! Valamennyit bölcsen alkottad, tele van a föld teremtményeiddel.
Zsoltárok 104:25: Ott van a nagy és széles tenger! Számtalan lény nyüzsög benne: kisebb és nagyobb állatok.
Zsoltárok 104:26: Ott járnak a hajók, és a cethal, amelyet azért formáltál, hogy játszadozzál vele.Jób 40:25-41:2 Mindezek arra várnak, hogy idejében adj nekik eledelt.
Zsoltárok 104:28: Ha adsz nekik, szedegetnek, ha bőkezű vagy, jóllaknak javaiddal.
Zsoltárok 104:29: Ha elrejted orcádat, megrémülnek, ha elveszed lelküket, kimúlnak, és ismét porrá lesznek.
Zsoltárok 104:30: Ha kiárasztod lelkedet, új teremtmények keletkeznek, és megújítod a termőföld felszínét.
Zsoltárok 104:31: Dicsőség legyen az ÚRnak örökké! Örüljön alkotásainak az ÚR!
Zsoltárok 104:32: Tekintetétől reszket a föld, érintésétől füstölögnek a hegyek.
Zsoltárok 104:33: Éneklek az ÚRnak, amíg élek, zsoltárt zengek Istenemnek, amíg csak leszek.
Zsoltárok 104:34: Legyen kedves előtte fohászkodásom! Én örvendezem az ÚR előtt.
Zsoltárok 104:35: Vesszenek ki a földről a vétkesek, ne legyenek többé bűnösök! Áldjad, én lelkem, az URat! Dicsérjétek az URat!
Zsoltárok 105:1: Adjatok hálát az ÚRnak, hívjátok segítségül nevét, hirdessétek tetteit a népek közt!
Zsoltárok 105:2: Énekeljetek, zengjetek zsoltárt neki, emlegessétek minden csodáját!
Zsoltárok 105:3: Dicsőítsétek szent nevét, szívből örüljenek, akik keresik az URat!
Zsoltárok 105:4: Folyamodjatok az ÚRhoz, az ő hatalmához, keressétek orcáját szüntelen!
Zsoltárok 105:5: Emlékezzetek csodatetteire, amelyeket véghezvitt, csodáira és döntéseire, ti, Ábrahám utódai, kik szolgái vagytok, Jákóbnak fiai, kiket kiválasztott!
Zsoltárok 105:7: Ő, az ÚR, a mi Istenünk, az egész földnek szólnak döntései.
Zsoltárok 105:8: Örökké emlékezik szövetségére, az ezer nemzedéknek parancsolt igére, amit Ábrahámmal kötött, ahogy Izsáknak megesküdött.
Zsoltárok 105:10: Jákób elé tárta, elrendelte, Izráelnek örök szövetségül: Neked adom - mondta - Kánaán földjét kiosztott örökségül!
Zsoltárok 105:12: Akkor még alig néhányan voltak, kevesen éltek ott mint jövevények.
Zsoltárok 105:13: Nemzettől nemzetig vándoroltak, egyik országból a másik néphez.
Zsoltárok 105:14: De senkinek sem engedte elnyomni őket, sőt királyokat is megintett miattuk: Ne nyúljatok fölkentjeimhez, prófétáimat se bántsátok!
Zsoltárok 105:16: Azután éhséget idézett elő a földön, eltörte a kenyér botját mindenütt.
Zsoltárok 105:17: De elküldött előttük egy embert, a rabszolgának eladott Józsefet.
Zsoltárok 105:18: Lábát bilincsbe szorították, őt magát vasra verték,1Móz 39:20-40:23 míg jóslata be nem teljesedett, és az ÚR szava igazolta őt.
Zsoltárok 105:20: Üzent érte a király, és szabadon engedte, a népek uralkodója kiengedte őt.
Zsoltárok 105:21: Úrrá tette palotájában, egész vagyonának kormányzójává, hogy a vezetőket tetszése szerint oktassa, a véneket bölcsességre tanítsa.
Zsoltárok 105:23: Így került Izráel Egyiptomba, Jákób Hám országában tartózkodott.
Zsoltárok 105:24: Igen szaporává tette népét az ÚR, erősebbé ellenségeinél, akiknek szívét megváltoztatta, hogy gyűlöljék népét, és bánjanak álnokul szolgáival.
Zsoltárok 105:26: Elküldte szolgáját, Mózest és Áront, akit kiválasztott.2Móz 3:1-4:16 Ezek csodálatos dolgokat vittek véghez köztük, csodákat Hám országában.
Zsoltárok 105:28: Sötétséget küldött, és sötét lett, mégis ellenálltak szavának. : Vizeiket vérré változtatta, és elpusztította halaikat.
Zsoltárok 105:30: Békák hemzsegtek földjükön, még a király szobáiban is.
Zsoltárok 105:31: Szavára bogarak jöttek, meg szúnyogok egész területükre.
Zsoltárok 105:32: Eső helyett jégesőt adott nekik, földjükre lángoló tüzet.
Zsoltárok 105:33: Elverte szőlőjüket és fügefájukat, összetörte határukban a fákat.
Zsoltárok 105:34: Szavára sáskák jöttek és számtalan szöcske.
Zsoltárok 105:35: Felfaltak országukban minden füvet, felfalták földjük termését.
Zsoltárok 105:36: Végül megölt országukban minden elsőszülöttet, férfierejük első termését.
Zsoltárok 105:37: Őket pedig kihozta, megrakva ezüsttel, arannyal, és törzseikben nem akadt botladozó.
Zsoltárok 105:38: Örültek kivonulásuknak az egyiptomiak, mert rettegés szállta meg őket miattuk.
Zsoltárok 105:39: Felhőt terített rájuk oltalmul, és tűzzel világított éjjel.
Zsoltárok 105:40: Kérésükre fürjeket hozott, és mennyei kenyérrel tartotta jól őket.
Zsoltárok 105:41: Megnyitotta a kősziklát, és ömlött a víz, folyó áradt a szomjú földön.
Zsoltárok 105:42: Mert emlékezett szent ígéretére, melyet szolgájának, Ábrahámnak tett, és kihozta népét örvendezve, választottait vigadozva.
Zsoltárok 105:44: Pogányok országát adta nekik, nemzetek munkájának gyümölcsét örökölték, hogy megtartsák rendelkezéseit, és megfogadják tanításait. Dicsérjétek az URat!
Zsoltárok 106:1: Dicsérjétek az URat! Adjatok hálát az ÚRnak, mert jó, mert örökké tart szeretete!
Zsoltárok 106:2: Ki tudná elmondani, milyen hatalmas az ÚR, ki beszélhetné el minden dicső tettét?
Zsoltárok 106:3: Boldogok, akik megtartják a törvényt, akiknek tettei mindenkor igazak.
Zsoltárok 106:4: Gondolj rám, URam, amikor megkegyelmezel népednek, gondoskodj rólam, amikor megszabadítod!
Zsoltárok 106:5: Hadd láthassam választottaid jólétét, örülhessek néped örömének, és dicsőíthesselek örökségeddel együtt!
Zsoltárok 106:6: Vétkeztünk őseinkkel együtt, bűnt, gonoszságot követtünk el.
Zsoltárok 106:7: Őseink Egyiptomban nem értették meg csodáidat, nem gondoltak nagy szeretetedre, hanem engedetlenek voltak a tengernél, a Vörös-tengernél.
Zsoltárok 106:8: De az ÚR megszabadította őket nevéért, hogy megismertesse hatalmát.
Zsoltárok 106:9: Megdorgálta a Vörös-tengert, és az kiszáradt, átvezette őket a mély vizen, akár a pusztában.
Zsoltárok 106:10: Megszabadította őket gyűlölőik kezéből, megváltotta az ellenség kezéből.
Zsoltárok 106:11: Üldözőiket víz borította el, egy sem maradt meg közülük.
Zsoltárok 106:12: Akkor hittek ígéreteiben, és dicséretet énekeltek.
Zsoltárok 106:13: De csakhamar megfeledkeztek tetteiről, nem bíztak tervében.
Zsoltárok 106:14: Sóvárgás fogta el őket a pusztában, próbára tették Istent a sivatagban.
Zsoltárok 106:15: Teljesítette ugyan kérésüket, de csömört támasztott bennük.
Zsoltárok 106:16: Féltékenyek lettek a táborban Mózesre, és Áronra, az ÚR szent emberére.
Zsoltárok 106:17: Megnyílt a föld, és elnyelte Dátánt, eltemette Abirám csoportját.
Zsoltárok 106:18: Tűz gyulladt ki csoportjukban, láng pusztította el a bűnösöket.
Zsoltárok 106:19: Borjút készítettek a Hóreb-hegynél, leborultak a bálványszobor előtt.
Zsoltárok 106:20: Fölcserélték dicsőséges Istenüket növényevő bika képmásával.
Zsoltárok 106:21: Megfeledkeztek szabadító Istenükről, aki hatalmas dolgokat vitt véghez Egyiptomban, csodákat Hám földjén, félelmes dolgokat a Vörös-tengernél.
Zsoltárok 106:23: Elhatározta, hogy elpusztítja őket, de választottja, Mózes, közbelépett nála, és elfordította pusztító haragját.
Zsoltárok 106:24: Megvetették a kívánatos földet, nem hittek ígéretének, hanem zúgolódtak sátraikban, nem hallgattak az ÚR szavára.
Zsoltárok 106:26: Ezért rájuk emelte kezét, és elhullottak a pusztában, utódaikat a pogányok közé juttatta, és szétszórta országaikba.
Zsoltárok 106:28: Azután odaszegődtek Baal-Peórhoz, és holt bálványoknak szóló áldozatokból ettek.
Zsoltárok 106:29: Ingerelték tetteikkel az URat, ezért csapás szakadt rájuk.
Zsoltárok 106:30: De előállt Fineás, végrehajtotta az ítéletet, és megszűnt a csapás.
Zsoltárok 106:31: Igaz tettnek számít ez neki nemzedékről nemzedékre mindörökké.
Zsoltárok 106:32: Meríbá vizeinél is felháborították, Mózes is rosszul járt miattuk, mert elkeserítették lelkét, és meggondolatlanul beszélt.
Zsoltárok 106:34: Nem pusztították ki a népeket sem, pedig meghagyta nekik az ÚR.5Móz 7:1-4Bír 2:1-3:6 Sőt összekeveredtek a pogányokkal, és eltanulták tetteiket.
Zsoltárok 106:36: Bálványaikat tisztelték, amelyek csapdába ejtették őket.
Zsoltárok 106:37: Feláldozták fiaikat és leányaikat a szellemeknek.
Zsoltárok 106:38: Ártatlan vért ontottak, fiaik és leányaik vérét, akiket a kánaáni bálványoknak áldoztak, vérontással gyalázták meg az országot.
Zsoltárok 106:39: Beszennyezték magukat cselekedeteikkel, erkölcstelen tetteikkel.
Zsoltárok 106:40: Ezért haragra gerjedt népe ellen az ÚR, és megutálta örökségét.
Zsoltárok 106:41: Pogányok kezébe adta őket, gyűlölőik uralkodtak rajtuk.
Zsoltárok 106:42: Sanyargatták őket ellenségeik, és meg kellett alázkodniuk előttük.
Zsoltárok 106:43: Sokszor megmentette őket, de ők önfejűen engedetlenek maradtak, és mélyre süllyedtek bűneik miatt.
Zsoltárok 106:44: Mégis rájuk tekintett nyomorúságukban, meghallgatta esedezésüket.
Zsoltárok 106:45: Visszaemlékezett a velük kötött szövetségre, nagy szeretettel megkönyörült rajtuk.
Zsoltárok 106:46: Irgalmasságra indította mindazokat, akik fogságba vitték őket.
Zsoltárok 106:47: Segíts meg minket, URunk, Istenünk, és gyűjts össze a népek közül, hogy hálát adhassunk szent nevednek, és dicsőítve magasztalhassunk téged!
Zsoltárok 106:48: Áldott az ÚR, Izráel Istene öröktől fogva mindörökké! Az egész nép mondja: Ámen! Dicsérjétek az URat!
Zsoltárok 107:1: Adjatok hálát az ÚRnak, mert jó, mert örökké tart szeretete!
Zsoltárok 107:2: Így szóljanak az ÚR megváltottai, akiket megváltott az ellenség kezéből, és összegyűjtött a különböző országokból keletről, nyugatról, északról és délről.
Zsoltárok 107:4: Vannak, akik bolyongtak a pusztában, úttalan utakon, nem találtak lakott várost.
Zsoltárok 107:5: Éheztek is, szomjaztak is, elcsüggedt a lelkük.
Zsoltárok 107:6: De az ÚRhoz kiáltottak nyomorúságukban, és kimentette őket szorult helyzetükből.
Zsoltárok 107:7: A helyes útra vezette őket, hogy lakott városba jussanak.
Zsoltárok 107:8: Adjanak most hálát az ÚRnak szeretetéért, az emberekkel tett csodáiért, mert megitatta a szomjazókat, és jól tartotta az éhezőket.
Zsoltárok 107:10: Vannak, akik sötétségben ültek, a halál árnyékában, nyomorultan vasra verve, mert engedetlenek voltak Isten parancsával szemben, megvetették a Felséges döntését.
Zsoltárok 107:12: Ezért szenvedéssel törte meg szívüket, elbuktak, nem volt segítőjük.
Zsoltárok 107:13: De az ÚRhoz kiáltottak nyomorúságukban, és megszabadította őket szorult helyzetükből.
Zsoltárok 107:14: Kihozta őket a sötétségből, a halál árnyékából, köteleiket pedig letépte.
Zsoltárok 107:15: Adjanak most hálát az ÚRnak szeretetéért, az emberekkel tett csodáiért, mert betörte az érckapukat, és leverte a vaszárakat.
Zsoltárok 107:17: Vannak ostobák, akiknek szenvedniük kellett vétkes életük és bűneik miatt.
Zsoltárok 107:18: Minden ételtől undorodtak, már a halál kapuihoz jutottak.
Zsoltárok 107:19: De az ÚRhoz kiáltottak nyomorúságukban, és megszabadította őket szorult helyzetükből.
Zsoltárok 107:20: Elküldte igéjét, meggyógyította, és a sír mélyéről kimentette őket.
Zsoltárok 107:21: Adjanak most hálát az ÚRnak szeretetéért, az emberekkel tett csodáiért, mutassanak be hálaáldozatot, beszéljék el ujjongva tetteit!
Zsoltárok 107:23: Vannak, akik hajókon a tengerre szálltak, munkájukat a nagy vizeken végezték.
Zsoltárok 107:24: Ezek látták az ÚR tetteit, csodáit a mélységes tengeren.
Zsoltárok 107:25: Szavára forgószél támadt, fölemelték őket a hullámok.
Zsoltárok 107:26: Égig emelkedtek, majd a mélybe zuhantak, kétségbeestek a veszedelemben.
Zsoltárok 107:27: Imbolyogtak, tántorogtak, mint a részegek, bölcsességük egészen odalett.
Zsoltárok 107:28: De az ÚRhoz kiáltottak nyomorúságukban, és kiszabadította őket szorult helyzetükből.
Zsoltárok 107:29: Lecsendesítette a forgószelet, elcsitultak a hullámok.
Zsoltárok 107:30: Örültek, amikor azok elsimultak, és a kívánt kikötőbe vezette őket.
Zsoltárok 107:31: Adjanak most hálát az ÚRnak szeretetéért, és az emberekkel tett csodáiért!
Zsoltárok 107:32: Magasztalják őt a nép gyülekezetében, és dicsérjék a vének gyűlésében!
Zsoltárok 107:33: A folyókat pusztává tette, a forrásokat sivataggá, a gyümölcstermő földet szikessé a rajta lakók gonoszsága miatt.
Zsoltárok 107:35: A pusztában bővizű tavat árasztott, a szomjú földön forrásokat.
Zsoltárok 107:36: Éhezőket telepített oda, akik várost alapítottak lakóhelyül.
Zsoltárok 107:37: Mezőket vetettek be, és szőlőket ültettek, amelyek termést és gyümölcsöt hoztak.
Zsoltárok 107:38: Megáldotta őket, és nagyon elszaporodtak, állatokban sem láttak hiányt.
Zsoltárok 107:39: De azután megfogyatkoztak, és görnyedeztek az elnyomás, a baj és gond miatt, amikor gyalázatot zúdított az előkelőkre, és úttalan pusztaságban kellett bolyonganiuk.
Zsoltárok 107:41: De a szegényeket oltalmazza a nyomorúságban, nemzetségüket megszaporítja, mint egy nyájat.
Zsoltárok 107:42: Látják a becsületesek, és örülnek, az álnokok pedig befogják szájukat.
Zsoltárok 107:43: Aki bölcs, jegyezze meg ezeket, és értse meg az ÚR kegyelmes tetteit!
Zsoltárok 108:1: Kész a szívem, Istenem, arra, hogy énekeljek és zengedezzek lelkesen!
Zsoltárok 108:2: Ébredj, lant és hárfa, hadd ébresszem a hajnalt!
Zsoltárok 108:3: Magasztallak, URam, a népek közt, zsoltárt zengek rólad a nemzetek közt.
Zsoltárok 108:4: Mert szereteted az égig ér, hűséged a magas fellegekig.
Zsoltárok 108:5: Magasztaljanak a mennyben, Istenem, dicsőítsenek az egész földön!
Zsoltárok 108:6: Segítsen jobbod, és hallgass meg minket, hogy megmenekülhessenek kedveltjeid!
Zsoltárok 108:7: Isten így szólt szentélyében: Örömmel adom örökségül Sikemet, és kiosztom a Szukkót völgyét.
Zsoltárok 108:8: Enyém Gileád, enyém Manassé, Efraim sisak a fejemen, Júda a kormánypálcám, Móáb pedig a mosdómedencém Edómra teszem sarumat, Filiszteán diadalmaskodom.
Zsoltárok 108:10: Ki visz el az erős városba, ki vezet engem Edómba?
Zsoltárok 108:11: Csak te, Istenünk, noha elvetettél minket, te, Istenünk, bár nem jársz seregeinkkel!
Zsoltárok 108:12: Adj nekünk mégis segítséget az ellenség ellen, mert az emberi segítség mit sem ér!
Zsoltárok 108:13: Isten segítségével hatalmas dolgokat viszünk véghez, ellenségeinket ő tapossa el!
Zsoltárok 109:1: Dicsérlek téged, Istenem, ne maradj néma!
Zsoltárok 109:2: Mert bűnösök és alattomosok tátották fel szájukat ellenem, hazug nyelvvel beszélnek velem.
Zsoltárok 109:3: Gyűlölködő szavakkal vettek körül, ok nélkül harcolnak ellenem.
Zsoltárok 109:4: Szeretetemre vádaskodással felelnek, de én imádkozom.
Zsoltárok 109:5: Rosszal fizetnek nekem a jóért, gyűlölettel a szeretetért.
Zsoltárok 109:6: Állíts szembe vele egy bűnös embert, és vádló álljon jobbja felől!
Zsoltárok 109:7: A törvénykezésből bűnösként kerüljön ki, még az imádsága is váljék vétekké!
Zsoltárok 109:8: Kevés ideig éljen, tisztségét más kapja meg!
Zsoltárok 109:9: Fiai maradjanak árván, felesége pedig özvegyen!
Zsoltárok 109:10: Szüntelenül bolyongjanak és kéregessenek fiai, a romok között keresgéljenek!
Zsoltárok 109:11: Foglalja le mindenét a hitelező, idegenek fosszák meg szerzeményétől!
Zsoltárok 109:12: Senki se maradjon hűséges hozzá, senki se könyörüljön árváin!
Zsoltárok 109:13: Irtsák ki az utódait, már a következő nemzedék feledje el nevüket!
Zsoltárok 109:14: Még ősei bűnére is emlékezzék az ÚR, anyjának vétkét se felejtse el!
Zsoltárok 109:15: Legyenek ezek mindig az ÚR előtt, emléküket pedig irtsa ki a földről!
Zsoltárok 109:16: Mivel nem volt gondja arra, hogy másokkal szeretettel bánjon, hanem a nyomorult és szegény embert, a megtört szívűt halálba kergette.
Zsoltárok 109:17: Szerette az átkot: érje is utol! Nem telt kedve az áldásban: maradjon is távol tőle!
Zsoltárok 109:18: Magára vette az átkot, mint a ruhát: hatoljon bele, mint a víz, csontjaiba, mint az olaj!
Zsoltárok 109:19: Az legyen ruhája, amely befedi, és öve, melyet állandóan visel!
Zsoltárok 109:20: Ezzel büntesse meg vádlóimat az ÚR, akik rosszat mondanak rólam!
Zsoltárok 109:21: De te, URam, Uram, tégy jót velem nevedért! Jóságos szereteteddel ments meg engem!
Zsoltárok 109:22: Mert én nyomorult és szegény vagyok, a szívem is sajog bennem.
Zsoltárok 109:23: Mint megnyúlt árnyéknak, úgy kell elmennem, elsöpörnek, mint a sáskát.
Zsoltárok 109:24: Térdem rogyadozik a koplalás miatt, testem lefogyott, sovány.
Zsoltárok 109:25: Gyalázatos lettem az emberek előtt, néznek rám, és fejüket csóválják.
Zsoltárok 109:26: Segíts meg, URam, Istenem! Szabadíts meg kegyelmesen!
Zsoltárok 109:27: Hadd tudják meg, hogy ez a te kezed műve, hogy te tetted ezt, URam!
Zsoltárok 109:28: Ha ők átkoznak is, te megáldasz, ha rám támadnak, megszégyenülnek, szolgád pedig örülni fog.
Zsoltárok 109:29: Vádlóimat borítsa gyalázat, lepje el őket a szégyen, mint egy köpeny!
Zsoltárok 109:30: Hangos szóval magasztalom az URat, és dicsérem őt a sokaság előtt, mert odaáll a szegény pártjára, megszabadítja a halálos ítélettől.
Zsoltárok 110:1: Így szól az ÚR az én uramhoz: Ülj a jobb kezem felől, míg ellenségeidet lábad zsámolyává nem teszem!
Zsoltárok 110:2: Hatalmad pálcáját kinyújtja az ÚR a Sionról: Uralkodj ellenségeid között!
Zsoltárok 110:3: Néped önként követ szent öltözetben, ha sereget gyűjtesz. Mint hajnal méhéből jött harmat, olyan a te ifjúságod.
Zsoltárok 110:4: Megesküdött az ÚR, nem bánja meg: Pap vagy te örökké, Melkisédek módján.
Zsoltárok 110:5: Az Úr van jobbodon: királyokat zúz össze haragja napján.
Zsoltárok 110:6: Ítéletet tart a népek fölött, mindenfelé holttestek lesznek, összezúzza sok ország fejét.
Zsoltárok 110:7: A patakból iszik útközben, azért emeli föl a fejét.
Zsoltárok 111:1: Dicsérjétek az URat! Hálát adok az ÚRnak teljes szívből! a becsületes emberek körében és közösségében.
Zsoltárok 111:2: Nagyok az ÚR tettei, kikutathatják, akiknek csak kedvük telik benne.
Zsoltárok 111:3: Munkája fenséges és ékes, igazsága örökre megmarad.
Zsoltárok 111:4: Emlékezetessé tette csodáit, kegyelmes és irgalmas az ÚR.
Zsoltárok 111:5: Eledelt adott az istenfélőknek, örökké emlékezik szövetségére.
Zsoltárok 111:6: Hatalmas tetteit kijelentette népének, nekik adta a pogányok birtokát.
Zsoltárok 111:7: Kezének munkái igazak és jogosak, rendelkezései maradandóak, rendíthetetlenek mindörökké, igazán és helyesen vannak megalkotva.
Zsoltárok 111:9: Gondoskodott népe megváltásáról, örökre elrendelte szövetségét, szent és félelmes az ő neve.
Zsoltárok 111:10: A bölcsesség kezdete az ÚR félelme. A józan eszűek mind eszerint élnek. Az ő dicsérete örökre megmarad.
Zsoltárok 112:1: Dicsérjétek az URat! Boldog ember az, aki az URat féli, sok örömöt talál parancsolataiban.
Zsoltárok 112:2: Utódja hős lesz a földön, a becsületesek nemzedéke áldott lesz.
Zsoltárok 112:3: Vagyon és gazdagság lesz házában, igazsága örökre megmarad.
Zsoltárok 112:4: Világosság ragyog a sötétben is a becsületesekre attól, aki kegyelmes, irgalmas és igaz.
Zsoltárok 112:5: A jó ember könyörületes, és kölcsönt ad, ügyeit törvényesen intézi.
Zsoltárok 112:6: Nem is fog meginogni sohasem, örökre emlékezetes lesz az igaz.
Zsoltárok 112:7: Nem fél a rossz hírtől, erős a szíve, bízik az ÚRban.
Zsoltárok 112:8: Rendületlen a szíve, nem fél, végül megvetéssel néz ellenségeire.
Zsoltárok 112:9: Bőven adakozik a szegényeknek, igazsága örökre megmarad, hatalma dicsőségesen emelkedik.
Zsoltárok 112:10: Látja ezt a bűnös, és bosszankodik, fogát csikorgatja, és emészti magát. A bűnösök kívánsága semmibe vész.
Zsoltárok 113:1: Dicsérjétek az URat! ÚRnak szolgái, dicsérjétek, dicsérjétek az ÚR nevét!
Zsoltárok 113:2: Legyen áldott az ÚR neve most és mindörökké!
Zsoltárok 113:3: Napkelettől napnyugatig dicsérjétek az ÚR nevét!
Zsoltárok 113:4: Magasan fölötte van az ÚR minden népnek, dicsősége fölötte van az egeknek.
Zsoltárok 113:5: Ki hasonlítható Istenünkhöz, az ÚRhoz, aki a magasban lakik, és a mélybe néz, az égre is, a földre is?
Zsoltárok 113:7: Fölemeli a porból a nincstelent, és kiemeli a szemétből a szegényt.
Zsoltárok 113:8: Az előkelők közé ülteti, népe előkelői közé.
Zsoltárok 113:9: Megengedi, hogy a meddő úgy lakjék a házban, mint fiaknak boldog édesanyja. Dicsérjétek az URat!
Zsoltárok 114:1: Amikor Izráel kivonult Egyiptomból, Jákób háza népe az idegen nyelvű nép közül, Júda lett az ÚR szent népe, Izráel a birodalma.
Zsoltárok 114:3: Látta a tenger, és elfutott, a Jordán pedig meghátrált.
Zsoltárok 114:4: A hegyek ugrándoztak, mint a kosok, a halmok, mint a bárányok.
Zsoltárok 114:5: Mi lelt téged, tenger, hogy elfutottál, és téged, Jordán, hogy meghátráltál?
Zsoltárok 114:6: Hegyek, mit ugrándoztok, mint a kosok, és ti halmok, mint a bárányok?
Zsoltárok 114:7: Reszkess, te föld, az Úrtól, Jákób Istenétől, aki a sziklát bővízű tóvá változtatta, a kovakövet forrássá!
Zsoltárok 115:1: Ne nekünk, URam, ne nekünk, hanem a te nevednek szerezz dicsőséget szeretetedért és hűségedért!
Zsoltárok 115:2: Miért mondanák a pogányok: Hol van az ő Istenük?
Zsoltárok 115:3: A mi Istenünk a mennyben van, megalkotott mindent, amit akart!
Zsoltárok 115:4: A bálványok ezüstből és aranyból vannak, emberi kéz csinálmányai.
Zsoltárok 115:5: Van szájuk, de nem beszélnek, van szemük, de nem látnak.
Zsoltárok 115:6: Van fülük, de nem hallanak, van orruk, de nem szagolnak.
Zsoltárok 115:7: Van kezük, de nem tapintanak, van lábuk, de nem járnak, nem jön ki hang a torkukon.
Zsoltárok 115:8: Hozzájuk hasonlók lesznek készítőik, és mindazok, akik bennük bíznak.
Zsoltárok 115:9: Izráel, az ÚRban bízzál! Segítséged és pajzsod ő.
Zsoltárok 115:10: Áron háza, az ÚRban bízzál! Segítséged és pajzsod ő.
Zsoltárok 115:11: Akik félitek az URat, az ÚRban bízzatok! Segítségetek és pajzsotok ő.
Zsoltárok 115:12: Gondol ránk az ÚR, meg fog áldani. Megáldja Izráel házát, megáldja Áron házát.
Zsoltárok 115:13: Megáldja azokat, akik félik az URat, a kicsinyeket a nagyokkal együtt.
Zsoltárok 115:14: Szaporítson meg titeket az ÚR, titeket és fiaitokat!
Zsoltárok 115:15: Áldjon meg titeket az ÚR, aki az eget és a földet alkotta!
Zsoltárok 115:16: Az egek az ÚR egei, de a földet az embereknek adta.
Zsoltárok 115:17: Nem a halottak dicsérik az URat, nem azok, akik a csend honába tértek, hanem mi, mi áldjuk az URat most és mindörökké. Dicsérjétek az URat!
Zsoltárok 116:1: Szeretem az URat, mert meghallgatja könyörgésem szavát.
Zsoltárok 116:2: Felém fordította fülét, ezért őt hívom segítségül, amíg csak élek.
Zsoltárok 116:3: Körülfontak a halál kötelei, a sírtól való rettegés fogott el engem, nyomorúságban és bánatban vagyok.
Zsoltárok 116:4: De az ÚR nevét hívom segítségül: Ó URam, mentsd meg életemet!
Zsoltárok 116:5: Kegyelmes és igazságos az ÚR, irgalmas a mi Istenünk.
Zsoltárok 116:6: Megőrzi az ÚR az együgyűeket, elesett vagyok, de ő megsegít.
Zsoltárok 116:7: Légy újból nyugodt, lelkem, mert jól bánt veled az ÚR!
Zsoltárok 116:8: Megmentettél engem a haláltól, szememet a könnyhullatástól, lábamat az elbukástól, az ÚR színe előtt járhatok az élők földjén.
Zsoltárok 116:10: Hittem, ha így szólok is: Igen nyomorult vagyok!
Zsoltárok 116:11: Kétségbeesésemben mondtam: Minden ember hazug!
Zsoltárok 116:12: Mit fizessek az ÚRnak a sok jóért, amit velem tett?
Zsoltárok 116:13: A szabadulásért fölemelem a poharat, és az ÚR nevét hirdetem.
Zsoltárok 116:14: Teljesítem az ÚRnak tett fogadalmaimat, egész népe jelenlétében.
Zsoltárok 116:15: Drágának tekinti az ÚR híveinek halálát.
Zsoltárok 116:16: Ó URam, én a szolgád vagyok, szolgád vagyok, szolgálód fia: levetted rólam a bilincset.
Zsoltárok 116:17: Hálaáldozatot mutatok be neked, és az ÚR nevét hirdetem.
Zsoltárok 116:18: Teljesítem az ÚRnak tett fogadalmaimat egész népe jelenlétében, az ÚR házának udvaraiban, tebenned, Jeruzsálem! Dicsérjétek az URat!
Zsoltárok 117:1: Dicsérjétek az URat mind, ti népek, dicsőítsétek mind, ti nemzetek!
Zsoltárok 117:2: Mert nagy az ő szeretete irántunk, az ÚR hűsége örökké tart. Dicsérjétek az URat!
Zsoltárok 118:1: Adjatok hálát az ÚRnak, mert jó, mert örökké tart szeretete!
Zsoltárok 118:2: Mondja hát Izráel, hogy örökké tart szeretete!
Zsoltárok 118:3: Mondja hát Áron háza, hogy örökké tart szeretete!
Zsoltárok 118:4: Mondják hát, akik félik az URat, hogy örökké tart szeretete!
Zsoltárok 118:5: Nyomorúságomban az URat hívtam segítségül. Az ÚR meghallgatott, tágas térre vitt engem.
Zsoltárok 118:6: Velem van az ÚR, nem félek, ember mit árthat nekem?
Zsoltárok 118:7: Velem van az ÚR, segít engem, és én megvetéssel nézek gyűlölőimre.
Zsoltárok 118:8: Jobb az ÚRnál keresni oltalmat, mint emberben bízni.
Zsoltárok 118:9: Jobb az ÚRnál keresni oltalmat, mint előkelő emberekben bízni.
Zsoltárok 118:10: Sok nép vett körül engem, de az ÚR nevében szembeszállok velük!
Zsoltárok 118:11: Körülvettek, be is kerítettek, de az ÚR nevében szembeszállok velük!
Zsoltárok 118:12: Körülvettek, mint a méhek, de kialszanak, mint az égő bozót. Az ÚR nevében szembeszállok velük!
Zsoltárok 118:13: Durván eltaszítottak, hogy elessem, de az ÚR megsegített engem.
Zsoltárok 118:14: Erőm és énekem az ÚR, megszabadított engem.
Zsoltárok 118:15: Ujjongás és győzelem hangja zeng az igazak sátraiban: az ÚR jobbja hatalmasan munkálkodik!
Zsoltárok 118:16: Fölemelte jobbját az ÚR, az ÚR jobbja hatalmasan munkálkodik!
Zsoltárok 118:17: Nem halok meg, hanem élek, és hirdetem az ÚR tetteit!
Zsoltárok 118:18: Keményen megfeddett engem az ÚR, de nem adott át a halálnak.
Zsoltárok 118:19: Nyissátok ki előttem az igazság kapuit! Bemegyek, és hálát adok az ÚRnak!
Zsoltárok 118:20: Ez az ÚR kapuja: igazak mehetnek be rajta.
Zsoltárok 118:21: Hálát adok neked, hogy meghallgattál, és megszabadítottál.
Zsoltárok 118:22: Az a kő, amelyet az építők megvetettek, az lett a sarokkő.
Zsoltárok 118:23: Az ÚRtól lett ez, csodálatos a mi szemünkben.
Zsoltárok 118:24: Ez az a nap, amelyet az ÚR elrendelt, vigadozzunk és örüljünk ezen!
Zsoltárok 118:25: Ó URam, segíts meg! Ó URam, adj szerencsét!
Zsoltárok 118:26: Áldott, aki az ÚR nevében jön! Megáldunk titeket az ÚR házából.
Zsoltárok 118:27: Az ÚR az Isten, ő adott nekünk világosságot. Kötelekkel kössétek az ünnepi áldozatot az oltár szarvaihoz!
Zsoltárok 118:28: Istenem vagy, hálát adok neked, Istenem, magasztallak téged!
Zsoltárok 118:29: Adjatok hálát az ÚRnak, mert jó, mert örökké tart szeretete!
Zsoltárok 119:1: Boldogok, akiknek az útja tökéletes, akik az ÚR törvénye szerint élnek.
Zsoltárok 119:2: Boldogok, akik megfogadják intelmeit, teljes szívvel keresik őt, nem követtek el álnokságot, hanem az ő útjain jártak.
Zsoltárok 119:4: Te megparancsoltad, hogy utasításaidat pontosan megtartsák.
Zsoltárok 119:5: Bárcsak állhatatosan járhatnék utadon, megtartván rendelkezéseidet!
Zsoltárok 119:6: Akkor nem vallanék szégyent, ha figyelnék minden parancsolatodra.
Zsoltárok 119:7: Tiszta szívből adok hálát neked, tanulva igazságos döntéseidet.
Zsoltárok 119:8: Megtartom rendelkezéseidet, ne hagyj el engem soha!
Zsoltárok 119:9: Hogyan tarthatja tisztán életútját az ifjú? Úgy, hogy megtartja igédet.
Zsoltárok 119:10: Teljes szívből kereslek téged, ne engedd, hogy eltérjek parancsolataidtól!
Zsoltárok 119:11: Szívembe zártam beszédedet, hogy ne vétkezzem ellened.
Zsoltárok 119:12: Áldott vagy te, URam! Taníts meg rendelkezéseidre!
Zsoltárok 119:13: Ajkam fölsorolja szád minden döntését.
Zsoltárok 119:14: Minden gazdagságnál nagyobb öröm, ha intelmeid szerint élhetek.
Zsoltárok 119:15: Utasításaidon elmélkedem, és figyelek ösvényeidre.
Zsoltárok 119:16: Gyönyörködöm rendelkezéseidben, igédről nem feledkezem meg.
Zsoltárok 119:17: Bánj jól szolgáddal, hogy élhessek, és én megtartom igédet.
Zsoltárok 119:18: Nyisd föl szememet, hogy megláthassam, milyen csodálatos a te törvényed.
Zsoltárok 119:19: Jövevény vagyok a földön, ne rejtsd el előlem parancsolataidat!
Zsoltárok 119:20: Őrlődik lelkem, mert vágyódik döntéseid után mindenkor.
Zsoltárok 119:21: Megdorgálod az átkozott kevélyeket, akik eltérnek parancsolataidtól.
Zsoltárok 119:22: Fordítsd el rólam a gyalázatot és a megvetést, hiszen megfogadtam intelmeidet.
Zsoltárok 119:23: Ha a fejedelmek összeülnek, és rólam tárgyalnak, szolgád akkor is rendelkezéseidről elmélkedik.
Zsoltárok 119:24: Csak a te intelmeidben gyönyörködöm, azok az én tanácsadóim.
Zsoltárok 119:25: Életem a porhoz tapad: eleveníts meg igéddel!
Zsoltárok 119:26: Ha dolgaimat elbeszélem, te meghallgatsz. Taníts meg rendelkezéseidre!
Zsoltárok 119:27: Értesd meg velem utasításaid célját, hogy elmélkedjem csodáidon!
Zsoltárok 119:28: Nem tudok aludni a bánat miatt, erősíts meg engem igéddel!
Zsoltárok 119:29: Tarts engem távol a hazugok útjától, és ajándékozz meg kegyelmesen törvényeddel!
Zsoltárok 119:30: Az igaz utat választottam, döntéseidet magam előtt tartom.
Zsoltárok 119:31: Ragaszkodom intelmeidhez, URam, ne engedj megszégyenülnöm!
Zsoltárok 119:32: Parancsolataid útján járok, mert bizakodó szívet adsz nekem.
Zsoltárok 119:33: Taníts, URam, rendelkezéseid céljára, hogy megfogadjam azokat mindvégig!
Zsoltárok 119:34: Tégy értelmessé, hogy megfogadjam törvényedet, és megtartsam teljes szívvel.
Zsoltárok 119:35: Vezess parancsolataid útján, mert abban gyönyörködöm.
Zsoltárok 119:36: Add, hogy szívem intelmeidre hajoljon, ne a haszonlesésre!
Zsoltárok 119:37: Fordítsd el tekintetemet, hogy ne nézzek hiábavalóságra, a te utadon éltess engem!
Zsoltárok 119:38: Teljesítsd be szolgádon ígéretedet, amelyet az istenfélőknek adtál!
Zsoltárok 119:39: Fordítsd el tőlem a gyalázatot, amelytől borzadok, mert jók a te döntéseid!
Zsoltárok 119:40: Eleveníts meg igazságoddal, mert vágyódom utasításaidra.
Zsoltárok 119:41: Teljesedjék be rajtam kegyelmed, URam, és megígért szabadításod, hogy választ tudjak adni gyalázóimnak, hiszen igédben bízom.
Zsoltárok 119:43: Ne vedd ki számból teljesen az igazság beszédét, mert a te döntésedre várok.
Zsoltárok 119:44: Meg akarom tartani törvényedet állandóan, mindörökké.
Zsoltárok 119:45: Tágas téren járok, ha a te utasításodat keresem.
Zsoltárok 119:46: Királyoknak is elmondom intelmeidet, és nem vallok szégyent.
Zsoltárok 119:47: Gyönyörködöm parancsolataidban, mert szeretem őket.
Zsoltárok 119:48: Elfogadom parancsolataidat, mert szeretem őket, és elmélkedem rendelkezéseiden.
Zsoltárok 119:49: Emlékezz szolgádnak tett ígéretedre, amelyhez nekem reménységet adtál.
Zsoltárok 119:50: Ez a vigasztalásom nyomorúságomban, mert beszéded megelevenít engem.
Zsoltárok 119:51: Bármennyire csúfolnak is a kevélyek, mégsem hajolok el törvényedtől.
Zsoltárok 119:52: Ha ősrégi döntéseidre gondolok, megvigasztalódom, URam!
Zsoltárok 119:53: Elragad az indulat a bűnösök miatt, akik elhagyták törvényedet.
Zsoltárok 119:54: Rendelkezéseid olyanok nekem, mint az énekek, azon a helyen, ahol jövevény vagyok.
Zsoltárok 119:55: URam, éjjel is gondolok nevedre, megtartom törvényedet.
Zsoltárok 119:56: Ez jutott nekem, mert megfogadtam utasításaidat.
Zsoltárok 119:57: URam, én örökségem! Ígérem, hogy megtartom igéidet.
Zsoltárok 119:58: Teljes szívből esedezem előtted: légy kegyelmes hozzám ígéreted szerint!
Zsoltárok 119:59: Utaimat megfontolom, lépteimet intelmeidhez igazítom.
Zsoltárok 119:60: Sietek, nem tétovázom, megtartom parancsolataidat.
Zsoltárok 119:61: Ha bűnösök kötelei fonnak is körül, nem feledkezem meg törvényedről.
Zsoltárok 119:62: Éjfélkor fölkelek, hogy hálát adjak neked igazságos döntéseidért.
Zsoltárok 119:63: Barátja vagyok mindazoknak, akik istenfélők, és megtartják utasításaidat.
Zsoltárok 119:64: URam, kegyelmed betölti a földet. Taníts engem rendelkezéseidre!
Zsoltárok 119:65: Jót tettél szolgáddal ígéreted szerint, URam!
Zsoltárok 119:66: Taníts engem helyes értelemre és ismeretre, mert hittel fogadtam parancsolataidat.
Zsoltárok 119:67: Mielőtt nyomorúság ért, tévelyegtem, de most megtartom beszédedet.
Zsoltárok 119:68: Jó vagy te, és jót teszel, taníts engem rendelkezéseidre!
Zsoltárok 119:69: Hazugságot koholtak ellenem a kevélyek, de én megfogadom utasításaidat tiszta szívből.
Zsoltárok 119:70: Kövér a szívük, érzéketlen, én pedig törvényedben gyönyörködöm.
Zsoltárok 119:71: Jó nekem, hogy nyomorúság ért, hogy megtanuljam rendelkezéseidet.
Zsoltárok 119:72: Jobb nekem a te törvényed, mint ezernyi arany és ezüst.
Zsoltárok 119:73: Kezed alkotott és megerősített, tégy értelmessé, hogy megtanuljam parancsolataidat!
Zsoltárok 119:74: Látnak engem, és örülnek az istenfélők, mert igédben reménykedem.
Zsoltárok 119:75: Tudom, URam, hogy igazak döntéseid, igazad volt, hogy megaláztál.
Zsoltárok 119:76: Vigasztaljon meg engem szereteted, ahogyan megígérted szolgádnak.
Zsoltárok 119:77: Teljesedjék be rajtam irgalmad, hogy éljek, mert törvényedben gyönyörködöm.
Zsoltárok 119:78: Szégyenüljenek meg a kevélyek, mert galádul bántak velem, én pedig utasításaidon elmélkedem.
Zsoltárok 119:79: Forduljanak hozzám az istenfélők, akik ismerik intelmeidet.
Zsoltárok 119:80: Bár lenne szívem tökéletes rendelkezéseid szerint, hogy ne valljak szégyent!
Zsoltárok 119:81: Szabadításod után sóvárog lelkem, igédben reménykedem.
Zsoltárok 119:82: Sóvárogva tekintek ígéretedre: Mikor vigasztalsz meg engem?
Zsoltárok 119:83: Bár olyan vagyok, mint a füstre tett tömlő, nem feledkezem meg rendelkezéseidről.
Zsoltárok 119:84: Hány napja van még szolgádnak? Mikor tartasz ítéletet üldözőimen?
Zsoltárok 119:85: Vermeket ástak nekem a kevélyek, akik nem törvényed szerint élnek.
Zsoltárok 119:86: Minden parancsolatod igaz. Galádul üldöznek, segíts meg!
Zsoltárok 119:87: Csaknem kiirtottak a földről, mert nem hanyagoltam el utasításaidat.
Zsoltárok 119:88: Tartsd meg életemet kegyelmesen, én pedig megtartom intelmeidet.
Zsoltárok 119:89: URam, igéd örökké megmarad, szilárdan, akár az ég.
Zsoltárok 119:90: Nemzedékről nemzedékre megmarad igazságod. Megszilárdítottad a földet, ezért áll.
Zsoltárok 119:91: Döntéseid szerint áll ma is, mert téged szolgál a mindenség.
Zsoltárok 119:92: Ha nem törvényed gyönyörködtetne, elpusztulnék nyomorúságomban.
Zsoltárok 119:93: Sohasem felejtem el utasításaidat, mert azokkal éltetsz engem.
Zsoltárok 119:94: Tied vagyok! Szabadíts meg, hiszen utasításaidat kutatom.
Zsoltárok 119:95: Arra várnak a bűnösök, hogy elpusztíthassanak, de én intelmeidre figyelek.
Zsoltárok 119:96: Látom, hogy vége lesz mindennek, ami megvan, de a te parancsolatod végtelen.
Zsoltárok 119:97: Mennyire szeretem törvényedet! Egész nap azon elmélkedem.
Zsoltárok 119:98: Bölcsebbé tesz ellenségeimnél parancsolatod, és enyém marad az örökké.
Zsoltárok 119:99: Minden tanítómnál okosabb lettem, mert intelmeiden elmélkedem.
Zsoltárok 119:100: Értelmesebb vagyok a véneknél, mert megfogadtam utasításaidat.
Zsoltárok 119:101: Nem lépek lábammal semmilyen rossz útra, hogy megtarthassam igédet.
Zsoltárok 119:102: Döntéseidtől nem tértem el, mert te tanítottál azokra.
Zsoltárok 119:103: Milyen édesek ínyemnek ígéreteid! Édesebbek, mint számnak a méz.
Zsoltárok 119:104: Utasításaid értelmessé tettek, ezért gyűlölök minden hamis ösvényt.
Zsoltárok 119:105: Lábam előtt mécses a te igéd, ösvényem világossága.
Zsoltárok 119:106: Esküszöm és fogadom, hogy megtartom igazságos döntéseidet.
Zsoltárok 119:107: Nagy nyomorúságba jutottam, tartsd meg életemet ígéreted szerint, URam!
Zsoltárok 119:108: Önként vállalt fogadalmaimat fogadd kegyesen, URam, és taníts engem döntéseidre!
Zsoltárok 119:109: Életem folyton veszélyben van, törvényedről mégsem feledkezem meg.
Zsoltárok 119:110: Csapdát készítettek nekem a bűnösök, utasításaidtól mégsem tértem el.
Zsoltárok 119:111: Intelmeidet kaptam örökségül örökre, azok örvendeztetik szívemet.
Zsoltárok 119:112: Szívből törekszem rendelkezéseid teljesítésére, ennek örök jutalma van.
Zsoltárok 119:113: Gyűlölöm a kétszínűséget, de szeretem törvényedet.
Zsoltárok 119:114: Rejtekhelyem és pajzsom vagy, igédben reménykedem.
Zsoltárok 119:115: Távozzatok tőlem, ti gonosztevők! Én megfogadom, Istenem, parancsolataidat.
Zsoltárok 119:116: Támogass engem ígéreted szerint, hogy éljek, és ne szégyenítsd meg reménységemet!
Zsoltárok 119:117: Erősíts engem, hogy megszabaduljak, és mindig törődni fogok rendelkezéseiddel.
Zsoltárok 119:118: Elveted mindazokat, akik eltérnek rendelkezéseidtől, mert ármánykodásuk galád.
Zsoltárok 119:119: Salaknak tartod a föld minden bűnösét, ezért szeretem intelmeidet.
Zsoltárok 119:120: Megborzadt a testem, mert rettegek tőled, félek ítéleteidtől.
Zsoltárok 119:121: Azt tettem, ami törvényes és igaz, ne szolgáltass ki a hatalmaskodóknak!
Zsoltárok 119:122: Vállalj kezességet szolgádért, hogy a kevélyek ne hatalmaskodjanak rajtam!
Zsoltárok 119:123: Szemem epedve várja segítségedet és megígért igazságodat.
Zsoltárok 119:124: Bánj kegyelmesen szolgáddal, taníts engem rendelkezéseidre!
Zsoltárok 119:125: Szolgád vagyok, adj értelmet, hogy megismerjem intelmeidet!
Zsoltárok 119:126: Itt az ideje, hogy cselekedj, URam, mert megszegték törvényedet!
Zsoltárok 119:127: Én pedig szeretem parancsolataidat, jobban az aranynál, a színaranynál is.
Zsoltárok 119:128: Ezért mindenben helyeslem utasításaidat, és gyűlölök minden hamis ösvényt.
Zsoltárok 119:129: Csodálatosak intelmeid, azért megfogadja azokat lelkem.
Zsoltárok 119:130: Igéd kijelentése világosságot gyújt, értelmessé teszi az együgyűeket.
Zsoltárok 119:131: Kinyitom számat és lihegek, úgy vágyódom parancsolataid után.
Zsoltárok 119:132: Fordulj felém, és könyörülj rajtam, ahogyan szoktál azokon, akik szeretik nevedet.
Zsoltárok 119:133: Szilárdítsd meg lépteimet ígéreteddel, hogy ne uralkodjék rajtam semmiféle gazság.
Zsoltárok 119:134: Szabadíts meg a hatalmaskodó emberektől, hogy megtarthassam utasításaidat.
Zsoltárok 119:135: Ragyogó arccal nézz szolgádra, és taníts engem rendelkezéseidre!
Zsoltárok 119:136: Könny patakzik szememből azok miatt, akik nem tartják meg törvényedet.
Zsoltárok 119:137: Igaz vagy, URam, és helyesek döntéseid.
Zsoltárok 119:138: Elrendelt intelmeid igazak, és igen megbízhatók.
Zsoltárok 119:139: Belső indulat sorvaszt engem, mert ellenfeleim megfeledkeztek igédről.
Zsoltárok 119:140: Nagyon tiszta a te beszéded, szolgád szereti azt.
Zsoltárok 119:141: Bár kicsiny és megvetett vagyok, utasításaidat mégsem felejtem el.
Zsoltárok 119:142: Igazságod örökké igaz, és törvényed maradandó.
Zsoltárok 119:143: Ínség és nyomorúság ért engem, parancsolataid mégis gyönyörködtetnek.
Zsoltárok 119:144: Intelmeid örökké igazak, tégy értelmessé, hogy éljek!
Zsoltárok 119:145: Teljes szívből kiáltok hozzád: Hallgass meg, URam! És én megfogadom rendelkezéseidet.
Zsoltárok 119:146: Hozzád kiáltok: Szabadíts meg! És én megtartom intelmeidet.
Zsoltárok 119:147: Ébren vagyok virradatkor, és fohászkodom, igédben reménykedem.
Zsoltárok 119:148: Ébren van szemem az éjszakai őrváltáskor is, és elmélkedem ígéreteiden.
Zsoltárok 119:149: Hallgasd meg szavamat kegyelmesen! URam, döntéseiddel éltess engem!
Zsoltárok 119:150: Közel vannak hozzám, akik galádul üldöznek, törvényedtől viszont eltávolodtak.
Zsoltárok 119:151: De te is közel vagy, URam, és minden parancsolatod maradandó.
Zsoltárok 119:152: Régóta ismerem intelmeidet, örökre megállapítottad azokat.
Zsoltárok 119:153: Lásd meg nyomorúságomat, és szabadíts meg, mert nem felejtettem el törvényedet.
Zsoltárok 119:154: Pereld peremet, és válts meg, ígéreted szerint tartsd meg életemet!
Zsoltárok 119:155: Távol van a bűnösöktől a segítség, mert nem törődnek rendelkezéseiddel.
Zsoltárok 119:156: Nagy a te irgalmad, URam, döntéseiddel éltess engem!
Zsoltárok 119:157: Sokan vannak üldözőim és ellenségeim, intelmeidtől mégsem fordultam el.
Zsoltárok 119:158: Láttam a hűtleneket, és megundorodtam, mert nem tartották meg beszédedet.
Zsoltárok 119:159: Lásd, mennyire szeretem utasításaidat! URam, tartsd meg életemet kegyelmesen!
Zsoltárok 119:160: Igéd tartalma maradandó, és minden igaz döntésed örökre szól.
Zsoltárok 119:161: Fejedelmek üldöznek ok nélkül, de szívemet csak igéd rettentheti meg.
Zsoltárok 119:162: Úgy örülök beszédednek, mint aki nagy zsákmányra talál.
Zsoltárok 119:163: A hazugságot gyűlölöm, utálom, törvényedet azonban szeretem.
Zsoltárok 119:164: Naponta hétszer dicsérlek téged igazságos döntéseidért.
Zsoltárok 119:165: Nagy békességük van azoknak, akik szeretik törvényedet nem botlanak meg azok.
Zsoltárok 119:166: Segítségedben reménykedem, URam, és teljesítem parancsolataidat.
Zsoltárok 119:167: Megtartja lelkem intelmeidet, mert nagyon szeretem azokat.
Zsoltárok 119:168: Megtartom utasításaidat és intelmeidet, hiszen minden utamat ismered.
Zsoltárok 119:169: URam, hadd szálljon hozzád esedezésem, tégy értelmessé igéddel!
Zsoltárok 119:170: Jusson színed elé könyörgésem, ígéreted szerint ments meg engem!
Zsoltárok 119:171: Áradjon ajkamról a dicséret, mert megtanítasz rendelkezéseidre.
Zsoltárok 119:172: Válaszoljon beszédedre nyelvem, mert minden parancsolatod igaz.
Zsoltárok 119:173: Kezed legyen segítségemre, mert utasításaidat választottam.
Zsoltárok 119:174: Szabadításodra vágyom, URam, törvényedben gyönyörködöm.
Zsoltárok 119:175: Tartsd meg életemet, hogy dicsérhesselek, és döntéseiddel segíts engem!
Zsoltárok 119:176: Bolyongok, mint az eltévedt juh. Keresd meg szolgádat, hiszen nem feledkeztem meg parancsolataidról.
Zsoltárok 120:1: Zarándokének. Nyomorúságomban az ÚRhoz kiáltok, és ő meghallgat engem.
Zsoltárok 120:2: URam, ments meg engem a hazug ajaktól és a csalárd nyelvtől!
Zsoltárok 120:3: Mit érdemelsz, mit fogsz majd kapni, te csalárd nyelv?
Zsoltárok 120:4: A hős hegyes nyilait rekettye parazsával!
Zsoltárok 120:5: Jaj nekem, mert Mesekben kell tartózkodnom, Kédár sátrai közt kell laknom!
Zsoltárok 120:6: Régóta lakom már együtt a békesség gyűlölőivel.
Zsoltárok 120:7: Én békét akarok, de amint megszólalok, ők mindjárt harcra készek.
Zsoltárok 121:1: Zarándokének. Tekintetem a hegyekre emelem: Honnan jön segítségem?
Zsoltárok 121:2: Segítségem az ÚRtól jön, aki az eget és a földet alkotta.
Zsoltárok 121:3: Nem engedi, hogy lábad megtántorodjék, nem szunnyad őriződ.
Zsoltárok 121:4: Bizony nem szunnyad, nem alszik Izráel őrizője!
Zsoltárok 121:5: Az ÚR a te őriződ, az ÚR a te oltalmad jobb kezed felől.
Zsoltárok 121:6: Nem árt neked nappal a nap, sem éjjel a hold.
Zsoltárok 121:7: Az ÚR megőriz téged minden bajtól, megőrzi életedet.
Zsoltárok 121:8: Megőriz az ÚR jártodban-keltedben, most és mindenkor.
Zsoltárok 122:1: Zarándokének. Dávidé. Örülök, ha ezt mondják nekem: Az ÚR házába megyünk!
Zsoltárok 122:2: Lábunk megáll kapuidban, Jeruzsálem.
Zsoltárok 122:3: Jeruzsálem, te szépen épített város, részeid jól illenek egymáshoz!
Zsoltárok 122:4: Oda járnak a törzsek, az ÚR törzsei. Izráelnek szóló rendelkezés az, hogy ott magasztalják az ÚR nevét.
Zsoltárok 122:5: Mert ott állnak a bírói székek, Dávid házának székei.
Zsoltárok 122:6: Kívánjatok békét Jeruzsálemnek! Legyenek boldogok, akik téged szeretnek!
Zsoltárok 122:7: Legyen békesség falaidon belül, legyen boldogság palotáidban!
Zsoltárok 122:8: Testvéreimért és barátaimért mondom: Békesség neked!
Zsoltárok 122:9: Istenünknek, az ÚRnak a házáért is jót kívánok neked!
Zsoltárok 123:1: Zarándokének. Hozzád emelem tekintetemet, aki a mennyben laksz!
Zsoltárok 123:2: Ahogy a szolgák uruk kezére néznek, vagy a szolgáló úrnője kezére néz, úgy nézünk mi Istenünkre, az ÚRra, míg meg nem könyörül rajtunk.
Zsoltárok 123:3: Könyörülj, URam, könyörülj rajtunk, mert torkig vagyunk a gyalázattal!
Zsoltárok 123:4: Torkig vagyunk már az elbizakodottak gúnyolódásával, a gőgösök gyalázkodásával.
Zsoltárok 124:1: Zarándokének. Dávidé. Ha nem lett volna velünk az ÚR - vallja meg ezt Izráel! -, ha nem lett volna velünk az ÚR, amikor ránk támadtak az emberek, akkor elevenen nyeltek volna el bennünket, úgy fellángolt haragjuk ellenünk.
Zsoltárok 124:4: Akkor elsodortak volna a vizek, átcsapott volna rajtunk az áradat.
Zsoltárok 124:5: Átcsaptak volna rajtunk a tajtékzó vizek.
Zsoltárok 124:6: Áldott az ÚR, aki nem adott oda minket martalékul fogaiknak!
Zsoltárok 124:7: Lelkünk megmenekült, mint a madár a madarász tőréből. A tőr összetört, és mi megmenekültünk.
Zsoltárok 124:8: A mi segítségünk az ÚR nevében van, aki az eget és a földet alkotta.
Zsoltárok 125:1: Zarándokének. Akik az ÚRban bíznak, olyanok, mint a Sion hegye, amely nem inog, hanem örökre megáll.
Zsoltárok 125:2: Jeruzsálemet hegyek fogják körül, népét pedig az ÚR karolja át most és mindörökké.
Zsoltárok 125:3: Mert nem maradhat a bűnösök uralma az igazak örökségén, nehogy az igazak is álnokságra vetemedjenek.
Zsoltárok 125:4: Tégy jót, URam, a jókkal, az igaz szívűekkel!
Zsoltárok 125:5: A görbe útra térőket pedig juttassa az ÚR a gonosztevők sorsára! Békesség legyen Izráelben!
Zsoltárok 126:1: Zarándokének. Mikor jóra fordította Sion sorsát az ÚR, olyanok voltunk, mint az álmodók.
Zsoltárok 126:2: Akkor megtelt a szánk nevetéssel, és örömkiáltás volt nyelvünkön. Ezt mondták akkor a népek: Hatalmas dolgot tett ezekkel az ÚR!
Zsoltárok 126:3: Hatalmas dolgot tett velünk az ÚR, ezért örvendezünk.
Zsoltárok 126:4: Fordítsd jóra sorsunkat, URam, a délvidéki kiszáradt patakmedrekhez hasonlóan!
Zsoltárok 126:5: Akik könnyezve vetettek, ujjongva arassanak!
Zsoltárok 126:6: Aki sírva indul, mikor vetőmagját viszi, ujjongva érkezzék, ha kévéit hozza!
Zsoltárok 127:1: Zarándokének. Salamoné. Ha az ÚR nem építi a házat, hiába fáradoznak az építők. Ha az ÚR nem őrzi a várost, hiába vigyáznak rá az őrök.
Zsoltárok 127:2: Hiába keltek korán, és feküsztök későn: fáradsággal szerzett kenyeret esztek. De akit az ÚR szeret, annak álmában is ad eleget.
Zsoltárok 127:3: Bizony, az ÚR ajándéka a gyermek, az anyaméh gyümölcse jutalom.
Zsoltárok 127:4: Mint a hős kezében a nyilak, olyanok a serdülő ifjak.
Zsoltárok 127:5: Boldog az az ember, aki ilyenekkel tölti meg a tegzét: nem szégyenül meg, ha ellenségeivel van szóváltása a kapuban.
Zsoltárok 128:1: Zarándokének. Boldog mindenki, aki az URat féli, és az ő útjain jár.
Zsoltárok 128:2: Kezed munkája után élsz, boldog vagy, és jól megy sorod.
Zsoltárok 128:3: Feleséged olyan házad belsejében, mint a termő szőlőtő gyermekeid olyanok asztalod körül, mint az olajfacsemeték.
Zsoltárok 128:4: Ilyen áldásban részesül az az ember, aki féli az URat.
Zsoltárok 128:5: Áldjon meg téged a Sionról az ÚR, hogy láthasd Jeruzsálem jólétét egész életeden át, és megláthasd unokáidat is! Békesség legyen Izráelben!
Zsoltárok 129:1: Zarándokének. Sokat gyötörtek ifjúságom ótas - vallja meg ezt Izráel! -, sokat gyötörtek ifjúságom óta, mégsem bírtak velem.
Zsoltárok 129:3: Hátamon szántók szántottak, hosszú barázdákat hasítottak.
Zsoltárok 129:4: De igazságos az ÚR: elvágta a bűnösök kötelét.
Zsoltárok 129:5: Megszégyenülnek, meghátrálnak majd Sion gyűlölői mind.
Zsoltárok 129:6: Olyanok lesznek, mint háztetőn a fű, amely elszárad, mielőtt kitépnék.
Zsoltárok 129:7: Nem szedi marokra az arató, sem ölébe a kévekötő.
Zsoltárok 129:8: Nem mondják az arra járók: Legyen rajtatok az ÚR áldása, áldunk benneteket az ÚR nevében!
Zsoltárok 130:1: Zarándokének. A mélységből kiáltok hozzád, URam!
Zsoltárok 130:2: Uram, halld meg szavamat, füled legyen figyelmes könyörgő szavamra!
Zsoltárok 130:3: Ha a bűnöket számon tartod, URam, Uram, ki marad meg akkor?
Zsoltárok 130:4: De nálad van a bocsánat, ezért félnek téged.
Zsoltárok 130:5: Várom az URat, várja a lelkem, és bízom ígéretében.
Zsoltárok 130:6: Lelkem várja az Urat, jobban, mint az őrök a reggelt, mint az őrök a reggelt.
Zsoltárok 130:7: Bízzál, Izráel, az ÚRban, mert az ÚRnál van a kegyelem, és gazdag ő, meg tud váltani.
Zsoltárok 130:8: Meg is váltja Izráelt minden bűnéből.
Zsoltárok 131:1: Zarándokének. Dávidé. URam, nem fuvalkodik fel a szívem, nem kevély a tekintetem. Nem törekszem arra, ami túl nagy és elérhetetlen nekem.
Zsoltárok 131:2: Inkább csitítottam, csendesítettem lelkemet, mint anya a gyermekét. Mint a gyermek, olyan most a lelkem.
Zsoltárok 131:3: Bízzál, Izráel, az ÚRban most és mindörökké!
Zsoltárok 132:1: Zarándokének. Emlékezz, URam, Dávidra, minden viszontagságára!
Zsoltárok 132:2: Mert esküt tett az ÚRnak, fogadalmat Jákób erős Istenének: Nem megyek be addig házamba, nem fekszem le fekvőhelyemre, szememet nem hagyom aludni, szempilláimat nyugodni, míg nem találok helyet az ÚRnak, lakóhelyet Jákób erős Istenének!
Zsoltárok 132:6: Hallottuk, hogy a láda Efratában van, és rátaláltunk Jaar mezőin.
Zsoltárok 132:7: Menjünk el lakóhelyére, boruljunk le lába zsámolyánál!
Zsoltárok 132:8: Indulj el, URam, új lakóhelyedre, te és hatalmad ládája!
Zsoltárok 132:9: Papjaid öltözzenek igazságba, híveid pedig ujjongjanak!
Zsoltárok 132:10: A te szolgádért, Dávidért ne fordulj el felkent királyodtól!
Zsoltárok 132:11: Megesküdött az ÚR Dávidnak igazán, nem másítja azt meg: Véredből való utódot ültetek trónodra.
Zsoltárok 132:12: Ha fiaid megtartják szövetségemet és intelmeimet, amelyekre tanítottam őket, akkor még az ő fiaik is trónodon ülnek mindvégig.
Zsoltárok 132:13: Mert a Siont választotta ki az ÚR, azt kívánta lakóhelyéül: Ez lesz lakóhelyem örökre, itt fogok lakni, mert így kívánom!
Zsoltárok 132:15: Gazdagon megáldom eledelét, szegényeit jól tartom kenyérrel, papjait körülveszem szabadításommal, hívei vígan ujjonganak.
Zsoltárok 132:17: Ott növelem meg Dávid hatalmát, gondom lesz felkentem mécsesére.
Zsoltárok 132:18: Ellenségeire szégyent borítok, őrajta azonban ragyogni fog koronája.
Zsoltárok 133:1: Zarándokének. Dávidé. Ó, mily szép és mily gyönyörűséges, ha a testvérek egyetértésben élnek!
Zsoltárok 133:2: Olyan ez, mint mikor a drága olaj a fejről lecsordul a szakállra, Áron szakállára, amely leér köntöse gallérjára.
Zsoltárok 133:3: Olyan, mint a Hermón harmatja, amely leszáll a Sion hegyére. Csak oda küld az ÚR áldást és életet mindenkor.
Zsoltárok 134:1: Zarándokének. Áldjátok az URat mindnyájan ti, akik az ÚR szolgái vagytok, akik az ÚR házában álltok éjjelente!
Zsoltárok 134:2: Emeljétek föl kezeteket a szentély felé, és áldjátok az URat!
Zsoltárok 134:3: Áldjon meg téged a Sionról az ÚR, aki az eget és a földet alkotta!
Zsoltárok 135:1: Dicsérjétek az URat! Dicsérjétek az ÚR nevét, dicsérjétek az URat, akik szolgái vagytok, akik ott álltok az ÚR házában, Istenünk házának udvaraiban!
Zsoltárok 135:3: Dicsérjétek az URat, mert jó az ÚR, zengjétek nevét, mert az gyönyörűséges!
Zsoltárok 135:4: Mert magának választotta Jákóbot az ÚR, tulajdonává tette Izráelt.
Zsoltárok 135:5: Tudom én, hogy milyen nagy az ÚR, nagyobb a mi Urunk minden istennél.
Zsoltárok 135:6: Amit csak akar az ÚR, megteszi az égen és a földön és a mélységes tengerekben.
Zsoltárok 135:7: Felhőket hoz fel a föld széléről, villámokat szór, ha esik az eső, szelet bocsát ki kamráiból.
Zsoltárok 135:8: Lesújtott Egyiptom elsőszülötteire, emberre, állatra egyaránt.
Zsoltárok 135:9: Jeleket és csodákat vitt véghez Egyiptomban a fáraón és összes szolgáján.
Zsoltárok 135:10: Sok népet vert meg, hatalmas királyokat ölt meg: Szíhón emóri királyt, Ógot, Básán királyát és Kánaán összes királyát.
Zsoltárok 135:12: Országukat örökségül adta, örökségül népének, Izráelnek.
Zsoltárok 135:13: URam, neved örökkévaló, URam, téged fognak emlegetni nemzedékről nemzedékre.
Zsoltárok 135:14: Mert igazságot szolgáltat népének az ÚR, és megkönyörül szolgáin.
Zsoltárok 135:15: A pogányok bálványai ezüstből és aranyból vannak, emberi kéz csinálmányai.
Zsoltárok 135:16: Van szájuk, de nem beszélnek, van szemük, de nem látnak, van fülük, de nem hallanak, lehelet sincs szájukban.
Zsoltárok 135:18: Hozzájuk hasonlók lesznek készítőik, és mindazok, akik bennük bíznak.
Zsoltárok 135:19: Izráel háza, áldjad az URat! Áron háza, áldjad az URat!
Zsoltárok 135:20: Lévi háza, áldjad az URat! Akik csak félitek az URat, áldjátok az URat!
Zsoltárok 135:21: Áldott az ÚR a Sionon, aki Jeruzsálemben lakik. Dicsérjétek az URat!
Zsoltárok 136:1: Adjatok hálát az ÚRnak, mert jó, mert örökké tart szeretete!
Zsoltárok 136:2: Adjatok hálát az istenek Istenének, mert örökké tart szeretete!
Zsoltárok 136:3: Adjatok hálát az urak Urának, mert örökké tart szeretete!
Zsoltárok 136:4: Nagy csodákat művel egymaga, mert örökké tart szeretete.
Zsoltárok 136:5: Bölcsen alkotta meg az eget, mert örökké tart szeretete.
Zsoltárok 136:6: A földet a víz fölé terítette, mert örökké tart szeretete.
Zsoltárok 136:7: Megalkotta a nagy égitesteket, mert örökké tart szeretete, a napot, hogy uralkodjék nappal, mert örökké tart szeretete, a holdat és a csillagokat, hogy uralkodjanak éjjel, mert örökké tart szeretete.
Zsoltárok 136:10: Lesújtott Egyiptom elsőszülötteire, mert örökké tart szeretete.
Zsoltárok 136:11: Kihozta onnan Izráelt, mert örökké tart szeretete, erős kézzel és kinyújtott karral, mert örökké tart szeretete.
Zsoltárok 136:13: Kettéhasította a Vörös-tengert, mert örökké tart szeretete, átvezette rajta Izráelt, mert örökké tart szeretete.
Zsoltárok 136:15: De a fáraót és seregét a Vörös-tengerbe szorította, mert örökké tart szeretete.
Zsoltárok 136:16: Vezette népét a pusztában, mert örökké tart szeretete.
Zsoltárok 136:17: Nagy királyokat vert meg, mert örökké tart szeretete, dicső királyokat ölt meg, mert örökké tart szeretete: Szíhón emóri királyt, mert örökké tart szeretete, és Ógot, Básán királyát, mert örökké tart szeretete.
Zsoltárok 136:21: Odaadta országukat örökségül, mert örökké tart szeretete, örökségül szolgájának, Izráelnek, mert örökké tart szeretete.
Zsoltárok 136:23: Gondolt ránk megaláztatásunkban, mert örökké tart szeretete.
Zsoltárok 136:24: Megszabadított ellenségeinktől, mert örökké tart szeretete.
Zsoltárok 136:25: Ő ad eledelt minden élőlénynek, mert örökké tart szeretete.
Zsoltárok 136:26: Adjatok hálát a menny Istenének, mert örökké tart szeretete!
Zsoltárok 137:1: Amikor Babilon folyói mellett laktunk, sírtunk, ha a Sionra gondoltunk.
Zsoltárok 137:2: Az ott levő fűzfákra akasztottuk hárfáinkat.
Zsoltárok 137:3: Mert akik elhurcoltak minket, énekszót követeltek tőlünk, és akik sanyargattak, öröméneket: Énekeljetek nekünk a Sion-énekekből!
Zsoltárok 137:4: Hogyan énekelhetnénk éneket az ÚRról idegen földön?
Zsoltárok 137:5: Ha megfeledkezem rólad, Jeruzsálem, bénuljon meg a jobb kezem!
Zsoltárok 137:6: Nyelvem ragadjon az ínyemhez, ha nem emlékezem rád, ha nem Jeruzsálemet tartom legfőbb örömömnek!
Zsoltárok 137:7: Emlékezz, URam, az edómiakra, akik ezt mondták Jeruzsálem napján: Romboljátok le, romboljátok le, egészen az alapjáig!
Zsoltárok 137:8: Babilon pusztulásra méltó népe! Boldog lesz, aki megfizet neked azért, amit velünk elkövettél.
Zsoltárok 137:9: Boldog lesz, aki megragadja, és a sziklához csapja csecsemőidet!
Zsoltárok 138:1: Dávidé. Magasztallak, URam, teljes szívemből, istenekkel szemben is csak rólad énekelek!
Zsoltárok 138:2: Leborulok szent templomodban, és magasztalom nevedet hűséges szeretetedért, mert mindennél magasztosabbá tetted nevedet és beszédedet.
Zsoltárok 138:3: Amikor kiáltottam, meghallgattál engem, bátorítottál, lelkembe erőt öntöttél.
Zsoltárok 138:4: Téged magasztal, URam, a föld minden királya, amikor meghallják szád mondásait.
Zsoltárok 138:5: Énekelni fogok az ÚR útjairól, mert nagy az ÚR dicsősége.
Zsoltárok 138:6: Bár fenséges az ÚR, meglátja a megalázottat, és messziről megismeri a fennhéjázót.
Zsoltárok 138:7: Ha szorult helyzetben vagyok is, megtartod életemet. Haragos ellenségeim ellen kinyújtod kezedet, jobbod megsegít engem.
Zsoltárok 138:8: Az ÚR javamra dönti el ügyemet. URam, örökké tart szereteted, ne hagyd el kezed alkotásait!
Zsoltárok 139:1: URam, te megvizsgálsz, és ismersz engem.
Zsoltárok 139:2: Tudod, ha leülök vagy ha felállok, messziről is észreveszed szándékomat.
Zsoltárok 139:3: Szemmel tartod járásomat és pihenésemet, gondod van minden utamra.
Zsoltárok 139:4: Még nyelvemen sincs a szó, te már pontosan tudod, URam.
Zsoltárok 139:5: Minden oldalról körülfogtál, kezedet rajtam tartod.
Zsoltárok 139:6: Csodálatos nekem ez a tudás, igen magas, nem tudom felfogni.
Zsoltárok 139:7: Hova menjek lelked elől? Orcád elől hova fussak?
Zsoltárok 139:8: Ha a mennybe szállnék, ott vagy, ha a holtak hazájában feküdnék le, te ott is ott vagy.
Zsoltárok 139:9: Ha a hajnal szárnyaira kelnék, és a tenger túlsó végén laknék, kezed ott is elérne, jobbod megragadna engem.
Zsoltárok 139:11: Ha azt gondolnám, hogy elnyel a sötétség, és éjszakává lesz körülöttem a világosság: a sötétség nem lenne elég sötét neked, az éjszaka világos lenne, mint a nappal, a sötétség pedig olyan, mint a világosság.
Zsoltárok 139:13: Te alkottad veséimet, te formáltál anyám méhében.
Zsoltárok 139:14: Magasztallak téged, mert félelmes és csodálatos vagy csodálatosak alkotásaid, és lelkem jól tudja ezt.
Zsoltárok 139:15: Csontjaim nem voltak rejtve előtted, amikor titkon formálódtam, mintha a föld mélyén képződtem volna.
Zsoltárok 139:16: Alaktalan testemet már látták szemeid könyvedben minden meg volt írva, a napok is, amelyeket nekem szántál, bár még egy sem volt meg belőlük.
Zsoltárok 139:17: Mily drágák nekem szándékaid, Istenem, mily hatalmas azoknak száma!
Zsoltárok 139:18: Számolgatom, de több a homokszemeknél, s a végén is csak nálad vagyok.
Zsoltárok 139:19: Bár megölnéd, Istenem, a bűnöst, és távoznának tőlem a vérontó emberek!
Zsoltárok 139:20: Akik csalárdul beszélnek rólad, ellenségeid, hazugul mondják ki nevedet.
Zsoltárok 139:21: Ne gyűlöljem-e gyűlölőidet, URam? Ne utáljam-e támadóidat?
Zsoltárok 139:22: Határtalan gyűlölettel gyűlölöm őket, hiszen nekem is ellenségeimmé lettek.
Zsoltárok 139:23: Vizsgálj meg, Istenem, ismerd meg szívemet! Próbálj meg, és ismerd meg gondolataimat!
Zsoltárok 139:24: Nézd meg, nem járok-e téves úton, és vezess az örökkévalóság útján!
Zsoltárok 140:1: Ments meg, URam, a gonosz emberektől, oltalmazz meg az erőszakos emberektől, akik rosszat terveznek szívükben, minden nap háborúságot szítanak!
Zsoltárok 140:3: Nyelvük éles, mint a kígyóé, viperaméreg van ajkukon.
Zsoltárok 140:4: Őrizz meg, URam, a bűnösök hatalmától, oltalmazz meg az erőszakos emberektől, akik jártomban el akarnak gáncsolni!
Zsoltárok 140:5: Tőrt vetettek nekem a gőgös emberek, köteleket és hálót feszítettek ki, az út mentén csapdát állítottak nekem.
Zsoltárok 140:6: Te vagy Istenem - mondom az ÚRnak -, figyelj hát, URam, könyörgő szavamra!
Zsoltárok 140:7: Én Uram, URam, hatalmas szabadítóm, te véded fejemet a küzdelem napján.
Zsoltárok 140:8: Ne teljesítsd, URam, a bűnös kívánságát, ne engedd sikerülni terveit, ne fuvalkodhasson fel!
Zsoltárok 140:9: A körülöttem ólálkodók fejére zúduljon az a nyomorúság, amit ajkuk felidéz!
Zsoltárok 140:10: Hulljon rájuk tüzes parázs, taszítsd őket vizes gödrökbe, hogy föl ne kelhessenek!
Zsoltárok 140:11: Ne maradjon meg a rágalmazó a földön, az erőszakos embert üldözze gonoszsága, míg össze nem roskad!
Zsoltárok 140:12: Tudom, hogy az ÚR felkarolja a nyomorultak ügyét, a szegények jogát.
Zsoltárok 140:13: Csak az igazak magasztalják nevedet, a becsületesek maradnak meg színed előtt.
Zsoltárok 141:1: Hozzád kiáltok, URam, siess segítségemre, figyelj szavamra, ha kiáltok hozzád!
Zsoltárok 141:2: Jusson eléd imádságom, mint illatáldozat, imára emelt kezem, mint esti áldozat!
Zsoltárok 141:3: URam, tégy zárat a számra, őrizd ajkaim nyílását!
Zsoltárok 141:4: Ne engedd, hogy szívem rosszra hajoljon, hogy bűnös dolgot műveljek a gonosztevőkkel együtt finom falatjaikból nem akarok enni.
Zsoltárok 141:5: Ha igaz ver engem, szeretetből van az. Olaj a fejemnek még a feddése is. Akik pedig gonoszságban élnek, azokért még imádkozom is.
Zsoltárok 141:6: És ha majd bíráik a sziklafalon letaszítják őket, akkor értik meg, milyen szépek voltak mondásaim.
Zsoltárok 141:7: Mint amikor barázdát hasítanak a földön, úgy szórják csontjaikat a sír szájába.
Zsoltárok 141:8: De én rád tekintek, én Uram, URam! Hozzád menekülök, ne vedd el életemet!
Zsoltárok 141:9: Őrizz meg a tőrtől, amelyet nekem vetettek, a gonosztevők csapdáitól!
Zsoltárok 141:10: A bűnösök beleesnek saját hálójukba, én pedig elkerülöm azt.
Zsoltárok 142:1: Imádság abból az időből, amikor a barlangban volt.  Hangosan kiáltok az ÚRhoz, hangosan könyörgök az ÚRhoz.
Zsoltárok 142:2: Kiöntöm előtte panaszomat, elmondom neki nyomorúságomat.
Zsoltárok 142:3: Amikor elcsügged a lelkem, te akkor is ismered utamat. Tőrt vetettek nekem az ösvényen, amelyen járok.
Zsoltárok 142:4: Tekints jobb kezem felé, és lásd meg, hogy senki sem akar észrevenni! Elveszett minden menedékem, senki sem törődik velem.
Zsoltárok 142:5: Hozzád kiáltok, URam, és ezt mondom: Te vagy oltalmam, te vagy osztályrészem az élők földjén.
Zsoltárok 142:6: Figyelj esedezésemre, mert igen nyomorult vagyok! Ments meg üldözőimtől, mert hatalmasabbak nálam!
Zsoltárok 142:7: Hozz ki engem a börtönből, hogy magasztalhassam nevedet! Körém sereglenek majd az igazak, amikor jót teszel velem.
Zsoltárok 143:1: URam, hallgasd meg imádságomat, figyelj könyörgésemre! Hallgass meg, mert hű és igaz vagy te!
Zsoltárok 143:2: Ne szállj perbe szolgáddal, hiszen egy élő sem igaz előtted!
Zsoltárok 143:3: Mert ellenség üldöz engem, földre tiporja életemet, sötétségbe taszít, mint a régen meghaltakat.
Zsoltárok 143:4: Lelkem elcsüggedt bennem, szívem megdermedt bensőmben.
Zsoltárok 143:5: Visszaemlékezem a régi napokra, végiggondolom minden tettedet, elmélkedem kezed alkotásain.
Zsoltárok 143:6: Imádkozva nyújtom feléd kezem, lelkem utánad eped, mint a kiszikkadt föld. ( Szela.) Siess, URam, hallgass meg, mert odavan a lelkem. Ne rejtsd el orcádat előlem, mert olyan leszek, mint a sírba leszállók!
Zsoltárok 143:8: Hadd halljam minden reggel, hogy hűséges vagy, hiszen benned bízom! Ismertesd meg velem, melyik úton járjak, mert hozzád vágyódik lelkem.
Zsoltárok 143:9: Ments meg ellenségeimtől, URam, nálad keresek oltalmat!
Zsoltárok 143:10: Taníts akaratod teljesítésére, mert te vagy Istenem! A te jó lelked vezéreljen az egyenes úton!
Zsoltárok 143:11: Tartsd meg életemet nevedért, URam, hozz ki engem a nyomorúságból a te igazságodért!
Zsoltárok 143:12: Némítsd el ellenségeimet a te hűségedért! Pusztítsd el azokat, akik életemre törnek, mert a te szolgád vagyok én!
Zsoltárok 144:1: Dávidé. Áldott az ÚR, az én kősziklám, aki harcolni tanítja kezemet, hadakozni ujjaimat.
Zsoltárok 144:2: Jótevőm és erősségem, váram és megmentőm ő, pajzsom, akihez menekülhetek, aki népeket vet alám.
Zsoltárok 144:3: Ó, URam, micsoda az ember, hogy törődsz vele, az emberfia, hogy gondolsz rá?
Zsoltárok 144:4: Az ember a lehelethez hasonló, napjai a tűnő árnyékhoz.
Zsoltárok 144:5: Hajlítsd le az eget, URam, és szállj le, érintsd meg a hegyeket, hogy füstölögjenek!
Zsoltárok 144:6: Villogtasd villámaidat, szórjad azokat, lődd ki nyilaidat, röpítsd szét őket!
Zsoltárok 144:7: Nyújtsd le kezedet a magasból, szabadíts meg, ments ki engem a nagy vizekből, az idegenek hatalmából, akiknek szája hiábavalóságot beszél, jobb kezük csak álnokságot művel!
Zsoltárok 144:9: Új éneket éneklek neked, Istenem, tízhúrú lanton zengedezek neked.
Zsoltárok 144:10: Te adsz győzelmet a királyoknak szolgádat, Dávidot is megszabadítottad a gyilkos fegyvertől.
Zsoltárok 144:11: Szabadíts meg, ments ki engem az idegenek hatalmából, akiknek szája hiábavalóságot beszél, jobb kezük csak álnokságot művel!
Zsoltárok 144:12: Fiaink legyenek olyanok ifjúkorukban, mint a nagyra nőtt palánták, leányaink pedig, mint a faragott oszlopok, amilyenek a palotákban vannak.
Zsoltárok 144:13: Színültig telt raktáraink ontsanak mindenféle jót, juhaink a legelőkön szaporodjanak ezer-, sőt tízezerannyira!
Zsoltárok 144:14: Marháink legyenek kövérek ne érje őket baj, ne vetéljenek el! Ne legyen jajveszékelés a tereken!
Zsoltárok 144:15: Boldog nép az, amelynek így megy a sora. Boldog nép az, amelynek az ÚR az Istene!
Zsoltárok 145:1: Dávid dicsérete. Magasztallak téged, Istenem, királyom, áldom nevedet mindörökké.
Zsoltárok 145:2: Mindennap áldalak téged, dicsérem nevedet mindörökké.
Zsoltárok 145:3: Nagy az ÚR, méltó, hogy dicsérjék, nagysága felfoghatatlan.
Zsoltárok 145:4: Nemzedékről nemzedékre dicsérik műveidet, hirdetik hatalmas tetteidet.
Zsoltárok 145:5: Fenségeden, ragyogó dicsőségeden és csodálatos dolgaidon én is elmélkedem.
Zsoltárok 145:6: Elmondják, milyen félelmes hatalmad, én is felsorolom nagy tetteidet.
Zsoltárok 145:7: Áradoznak, emlékezve nagy jóságodra, és örvendeznek igazságodnak.
Zsoltárok 145:8: Kegyelmes és irgalmas az ÚR, türelme hosszú, szeretete nagy.
Zsoltárok 145:9: Jó az ÚR mindenkihez, irgalmas minden teremtményéhez.
Zsoltárok 145:10: Magasztal, URam, minden teremtményed, és híveid áldanak téged.
Zsoltárok 145:11: Elmondják, hogy országod milyen dicsőséges, és beszélnek hatalmadról, megismertetve az emberekkel az ÚR hatalmas tetteit, országa ragyogó dicsőségét.
Zsoltárok 145:13: Országod örökkévaló ország, uralkodásod nemzedékről nemzedékre tart.
Zsoltárok 145:14: Támogat az ÚR minden elesettet, és fölegyenesít minden görnyedezőt.
Zsoltárok 145:15: Mindenki várakozva néz rád, és te idejében adsz nekik eledelt.
Zsoltárok 145:16: Kinyitod kezedet, és kielégítesz minden élőlényt kegyelmesen.
Zsoltárok 145:17: Az ÚRnak minden útja igaz, és minden tette jóságos.
Zsoltárok 145:18: Közel van az ÚR mindenkihez, aki hívja, mindenkihez, aki igazán hívja.
Zsoltárok 145:19: Teljesíti az istenfélők kívánságát, meghallja kívánságukat, és megsegíti őket.
Zsoltárok 145:20: Megtartja az ÚR mindazokat, akik őt szeretik, de a bűnösöket mind elpusztítja.
Zsoltárok 145:21: Az ÚR dicséretét hirdeti ajkam, áldja mindenki az ő szent nevét mindörökké!
Zsoltárok 146:1: Dicsérjétek az URat! Dicsérd, lelkem, az URat!
Zsoltárok 146:2: Dicsérem az URat, amíg élek, zsoltárt zengek Istenemnek, míg csak leszek.
Zsoltárok 146:3: Ne bízzatok az előkelőkben, egy emberben sem, mert nem tud megtartani.
Zsoltárok 146:4: Ha elszáll a lelke, visszatér a földbe, és azonnal semmivé válnak tervei.
Zsoltárok 146:5: Boldog az, akinek Jákób Istene a segítsége, és Istenében, az ÚRban van a reménysége, aki az eget és a földet alkotta, meg a tengert, és ami csak bennük van ő meg is tart hűségesen mindenkor.
Zsoltárok 146:7: Igazságot szolgáltat az elnyomottaknak, kenyeret ad az éhezőknek, kiszabadítja a foglyokat az ÚR.
Zsoltárok 146:8: Az ÚR megnyitja a vakok szemeit, az ÚR fölegyenesíti a görnyedezőket, az ÚR szereti az igazakat.
Zsoltárok 146:9: Az ÚR őrzi a jövevényeket, támogatja az árvát és az özvegyet de a bűnösöket tévútra vezeti.
Zsoltárok 146:10: Mindörökké uralkodik az ÚR, a te Istened, ó Sion, nemzedékről nemzedékre. Dicsérjétek az URat!
Zsoltárok 147:1: Dicsérjétek az URat! Milyen jó Istenünkről énekelni, milyen gyönyörű a szép dicséret!
Zsoltárok 147:2: Felépíti Jeruzsálemet az ÚR, összegyűjti a szétszóródott Izráelt.
Zsoltárok 147:3: Meggyógyítja a megtört szívűeket, és bekötözi sebeiket.
Zsoltárok 147:4: Megszabja a csillagok számát, nevet ad mindegyiknek.
Zsoltárok 147:5: Nagy a mi Urunk és igen erős, bölcsessége határtalan.
Zsoltárok 147:6: Támogatja az ÚR az alázatosokat, de porig alázza a bűnösöket.
Zsoltárok 147:7: Zengjetek hálaéneket az ÚRnak, énekeljetek hárfakísérettel Istenünknek!
Zsoltárok 147:8: Ő az, aki beborítja felhőkkel az eget, esőt bocsát a földre, füvet sarjaszt a hegyeken.
Zsoltárok 147:9: Eledelt ad az állatoknak, a károgó hollóknak is.
Zsoltárok 147:10: Nem a lovak erejében leli kedvét, nem a férfi izmaiban gyönyörködik.
Zsoltárok 147:11: Az istenfélőkben gyönyörködik az ÚR, azokban, akik az ő szeretetében bíznak.
Zsoltárok 147:12: Jeruzsálem, dicsőítsd az URat, Sion, dicsérd Istenedet!
Zsoltárok 147:13: Mert ő erős zárakat tett kapuidra, megáldotta benned lakó fiaidat.
Zsoltárok 147:14: Békét szerzett határaidon, a búza legjavával tart jól téged.
Zsoltárok 147:15: Elküldi parancsát a földre, beszéde gyorsan terjed.
Zsoltárok 147:16: Olyan havat ad, mint a fehér gyapjú, olyan deret szór szét, amilyen a hamu.
Zsoltárok 147:17: Darabokban dobálja a jeget, ki állhatja ki hidegét?
Zsoltárok 147:18: De ha kibocsátja szavát, elolvasztja azokat, és ha szelet támaszt, már víz csörgedezik.
Zsoltárok 147:19: Kijelentette igéjét Jákóbnak, rendelkezését és törvényeit Izráelnek.
Zsoltárok 147:20: Egyetlen néppel sem bánt így, a többiek nem ismerik törvényeit. Dicsérjétek az URat!
Zsoltárok 148:1: Dicsérjétek az URat! Dicsérjétek az URat, ti mennyeiek, dicsérjétek a magasságban!
Zsoltárok 148:2: Dicsérjétek őt, ti angyalai mind, dicsérje őt minden serege!
Zsoltárok 148:3: Dicsérje őt a nap és a hold, dicsérje minden fényes csillag!
Zsoltárok 148:4: Dicsérjék őt az egek egei, még a vizek is ott fönn az égben!
Zsoltárok 148:5: Dicsérjék az ÚR nevét, mert ő parancsolt, és azok létre jöttek, mindörökre helyükre állította őket, rendelkezést adott, melytől nem térnek el.
Zsoltárok 148:7: Dicsérjétek az URat, ti földiek, ti tengeri szörnyek, az egész óceán!
Zsoltárok 148:8: Tűz és jégeső, hó és köd, parancsát teljesítő szélvihar, ti hegyek és halmok mindnyájan, gyümölcsfák és cédrusok, vadak és egyéb állatok, csúszómászók és szárnyaló madarak, ti földi királyok és minden nemzet, vezérek és a földnek bírái, ti ifjak a leányokkal, öregek a fiatalokkal együtt dicsérjétek az ÚR nevét! Mert csak az ő neve magasztos, fensége a föld és az ég fölé emelkedik.
Zsoltárok 148:14: Megnöveli népe hatalmát, dicsővé teszi minden hívét, Izráel fiait, a hozzá közel álló népet. Dicsérjétek az URat!
Zsoltárok 149:1: Dicsérjétek az URat! Énekeljetek az ÚRnak új éneket, dicséretet a hívek gyülekezetében!
Zsoltárok 149:2: Örüljön alkotójának Izráel, Sion lakói örvendezzenek királyuknak!
Zsoltárok 149:3: Dicsérjétek nevét körtáncot járva, énekeljetek neki dob és hárfakísérettel!
Zsoltárok 149:4: Mert gyönyörködik népében az ÚR, győzelemmel ékesíti fel az elnyomottakat.
Zsoltárok 149:5: Vigadnak a hívek e dicsőségben, ujjonganak pihenőhelyükön.
Zsoltárok 149:6: Szájuk Istent magasztalja, kezükben kétélű kard van.
Zsoltárok 149:7: Bosszút állnak a népeken, megfenyítik a nemzeteket.
Zsoltárok 149:8: Láncra verik királyaikat, vasbilincsbe előkelőiket.
Zsoltárok 149:9: Így hajtják végre rajtuk az ítéletet, amely meg van írva. Dicső dolog lesz ez az ÚR minden hívének. Dicsérjétek az URat!
Zsoltárok 150:1: Dicsérjétek az URat! Dicsérjétek Istent szentélyében, dicsérjétek a hatalmas égboltozaton!
Zsoltárok 150:2: Dicsérjétek hatalmas tetteiért, dicsérjétek nagyságához méltóan!
Zsoltárok 150:3: Dicsérjétek kürtzengéssel, dicsérjétek lanttal és hárfával!
Zsoltárok 150:4: Dicsérjétek dobbal, körtáncot járva, dicsérjétek citerával és fuvolával!
Zsoltárok 150:5: Dicsérjétek csengő cintányérral, dicsérjétek zengő cintányérral!
Zsoltárok 150:6: Minden lélek dicsérje az URat! Dicsérjétek az URat!
Példabeszédek 1:1: Salamonnak, Dávid fiának, Izráel királyának a példabeszédei.
Példabeszédek 1:2: Ismerd meg a bölcsességet és az intést, értsd meg az értelmes mondásokat!
Példabeszédek 1:3: Fogadd el az okos intést, az igazságot, a törvényt és a becsületességet!
Példabeszédek 1:4: Ezek adnak az együgyűeknek okosságot, az ifjúnak ismeretet és megfontolást.
Példabeszédek 1:5: Hallgat rá a bölcs, és gyarapítja tudását, az értelmes útmutatást nyer, és megérti a példázatot és a hasonlatot, a bölcsek szavait és találós kérdéseit.
Példabeszédek 1:7: Az ÚRnak félelme az ismeret kezdete, a bölcsességet és intést csak a bolondok vetik meg.
Példabeszédek 1:8: Hallgass, fiam, apád intésére, és ne hagyd el anyád tanítását, mert ékes koszorú ez a fejeden és ékszer a nyakadon!
Példabeszédek 1:10: Fiam, ha vétkezők csábítanak, ne engedj nekik!
Példabeszédek 1:11: Ha ezt mondják: Jöjj velünk, álljunk lesbe vérontásra, ólálkodjunk az ártatlanra, ok nélkül is.
Példabeszédek 1:12: Nyeljük el őket, mint a holtak hazája az élőket, tökéletesen, mint akik sírba szállnak!
Példabeszédek 1:13: Mindenféle drága kincset találunk, megtöltjük házunkat zsákmánnyal.
Példabeszédek 1:14: Ha ránk bízod sorsodat, egy erszényünk lesz mindnyájunknak!
Példabeszédek 1:15: Fiam, ne járj velük egy úton, ne lépj rá ösvényükre!
Példabeszédek 1:16: Mert ők rossz úton futnak, és vérontásra sietnek.
Példabeszédek 1:17: De hiába feszítik ki a hálót a sok szárnyassal szemben.
Példabeszédek 1:18: Mert ők a saját vérük ellen állnak lesbe, saját életük kárára ólálkodnak.
Példabeszédek 1:19: Így jár minden haszonleső: tulajdon életét veszi el.
Példabeszédek 1:20: A bölcsesség az utcán kiált, a tereken hallatja szavát.
Példabeszédek 1:21: Lármás utcasarkon kiált, a városkapuk bejáratánál mondja mondásait: Együgyűek, meddig szeretitek az együgyűséget, meddig gyönyörködnek a csúfolódók a csúfolásban, meddig gyűlölik az ostobák az ismeretet?
Példabeszédek 1:23: Térjetek meg, ha megdorgállak, és én kiárasztom rátok lelkemet, megismertetem veletek igéimet.
Példabeszédek 1:24: Kiáltottam nektek, de vonakodtatok, kinyújtottam kezem, de senki sem figyelt.
Példabeszédek 1:25: Semmibe vettétek minden tanácsomat, és feddésemmel nem törődtetek, ezért én is nevetek majd a bajotokon, kigúnyollak, ha eljön, amitől rettegtek, ha eljön viharként, amitől rettegtek, és megjön forgószélként a bajotok, ha eljön rátok a nyomorúság és az ínség.
Példabeszédek 1:28: Akkor majd kiáltanak hozzám, de nem válaszolok, keresnek engem, de nem találnak meg, mert gyűlölték a tudást, és nem az ÚR félelmét választották nem törődtek tanácsommal, megvetették minden feddésemet.
Példabeszédek 1:31: Ezért majd tetteik gyümölcsét eszik, és tanácsukkal laknak jól.
Példabeszédek 1:32: Mert az együgyűeket saját ellenkezésük öli meg, és az ostobákat elbizakodottságuk pusztítja el.
Példabeszédek 1:33: De aki rám hallgat, biztonságban lesz és nyugodtan, mert nem rettenti baj.
Példabeszédek 2:1-5: Fiam, ha megfogadod mondásaimat, és parancsaimat magadba zárod, ha figyelmesen hallgatsz a bölcsességre, és szívből törekszel értelemre, bizony, ha bölcsességért kiáltasz, és hangosan kéred az értelmet, ha úgy keresed azt, mint az ezüstöt, és úgy kutatod, mint az elrejtett kincseket, akkor megérted, mi az ÚR félelme, és rájössz, mi az istenismeret.
Példabeszédek 2:6: Csak az ÚR ad bölcsességet, szájából ismeret és értelem származik.
Példabeszédek 2:7: A becsületeseknek jutalmat tartogat, pajzsot a feddhetetlenül élőknek.
Példabeszédek 2:8: Vigyáz a törvény ösvényeire, és híveinek útját megőrzi.
Példabeszédek 2:9: Majd megérted, mi az igazság és a törvény, a becsületesség és az igazán jó út.
Példabeszédek 2:10: Bölcsesség költözik szívedbe, és az ismeret gyönyörködteti lelked.
Példabeszédek 2:11: Megfontolás őrködik feletted, értelem oltalmaz téged.
Példabeszédek 2:12: Megment a helytelen úttól, és az álnokul beszélő embertől azoktól, akik elhagyják az egyenes ösvényeket, és sötét utakon járnak.
Példabeszédek 2:14: Örülnek, ha rosszat tehetnek, vigadnak a gonosz fonákságokon.
Példabeszédek 2:15: Ösvényeik görbék, útjaik hamisak.
Példabeszédek 2:16-17: De a bölcsesség megment a más asszonyától, a hízelgő szavú idegen nőtől, aki elhagyja ifjúkorának társát, és megfeledkezik az Isten előtt kötött szövetségről.
Példabeszédek 2:18: Mert halálba süllyed a háza, és útja az árnyak közé.
Példabeszédek 2:19: Aki bement hozzá, nem tud visszafordulni, és nem talál rá az élet ösvényeire.
Példabeszédek 2:20: Te azért járj a jók útján, és ügyelj az igazak ösvényeire!
Példabeszédek 2:21: Mert a becsületesek fogják lakni a földet, és a feddhetetlenek maradnak meg rajta.
Példabeszédek 2:22: De a bűnösök kivesznek a földről, és a hűtlenek kipusztulnak onnan.
Példabeszédek 3:1: Fiam, ne felejtsd el tanításomat, és parancsaimat őrizze meg szíved, mert hosszú életet, magas életkort és jólétet szereznek azok neked!
Példabeszédek 3:3: A szeretet és hűség ne hagyjon el téged: kösd azokat a nyakadba, írd fel a szíved táblájára!
Példabeszédek 3:4: Így találsz kedvességre és jóindulatra Istennél és embereknél.
Példabeszédek 3:5: Bízzál az ÚRban teljes szívből, és ne a magad eszére támaszkodj!
Példabeszédek 3:6: Minden utadon gondolj rá, és ő egyengetni fogja ösvényeidet.
Példabeszédek 3:7: Ne tartsd bölcsnek önmagadat, féljed az URat, és kerüld a rosszat!
Példabeszédek 3:8: Gyógyulás lesz ez testednek, és felüdülés csontjaidnak.
Példabeszédek 3:9: Tiszteld az URat vagyonodból és egész jövedelmed legjavából, akkor bőségesen megtelnek csűreid, és must árad sajtóidból.
Példabeszédek 3:11: Az ÚR intését meg ne vesd, fiam, és dorgálását meg ne utáld!
Példabeszédek 3:12: Mert akit szeret az ÚR, azt megdorgálja, de mint apa a fiát, akit kedvel.
Példabeszédek 3:13: Boldog az az ember, aki megtalálta a bölcsességet, és az az ember, aki értelmet kap.
Példabeszédek 3:14: Mert több haszna van ennek, mint az ezüstnek, és nagyobb jövedelme, mint a színaranynak.
Példabeszédek 3:15: Drágább ez a gyöngynél, és semmi sem fogható hozzá, amiben kedved leled.
Példabeszédek 3:16: Hosszú élet van a jobbjában, baljában pedig gazdagság és dicsőség.
Példabeszédek 3:17: Útjai kedves utak, és minden ösvénye békesség.
Példabeszédek 3:18: Élet fája ez azoknak, akik megragadják, és akik rá támaszkodnak, boldogok.
Példabeszédek 3:19: Az ÚR bölcsességgel vetette meg a föld alapját, értelemmel erősítette meg az eget.
Példabeszédek 3:20: Az ő tudása által váltak ketté a mélységes vizek, és harmatoznak a magas fellegek.
Példabeszédek 3:21: Fiam, ne téveszd ezt szem elől, vigyázz arra, hogy okos és megfontolt légy!
Példabeszédek 3:22: Ez élteti lelkedet, és ékesíti nyakadat.
Példabeszédek 3:23: Utadon biztonságban jársz, és lábadat nem ütöd meg.
Példabeszédek 3:24: Ha lefekszel, nem rettensz fel, hanem fekszel, és édesen alszol.
Példabeszédek 3:25: Nem kell félned a hirtelen fölrettenéstől, sem attól, hogy viharként rád törnek a bűnösök.
Példabeszédek 3:26: Mert az ÚRban bizakodhatsz, és ő megőrzi lábad a csapdától.
Példabeszédek 3:27: Ne késs jót tenni a rászorulóval, ha módodban van, hogy megtedd!
Példabeszédek 3:28: Ha van mit adnod, ne mondd embertársadnak: Menj el, jöjj holnap, majd akkor adok!
Példabeszédek 3:29: Ne koholj rosszat embertársad ellen, aki gyanútlanul lakik melletted!
Példabeszédek 3:30: Ne pörölj ok nélkül olyan emberrel, aki nem bánt rosszul veled!
Példabeszédek 3:31: Ne irigykedj az erőszakos emberre, és egyik útját se válaszd!
Példabeszédek 3:32: Mert a rossz úton járókat utálja az ÚR, de a becsületesekkel közösségben van.
Példabeszédek 3:33: Az ÚR átka van a bűnösök házán, de az igazak lakóhelyét megáldja.
Példabeszédek 3:34: A csúfolódókat ő megcsúfolja, az alázatosaknak pedig kegyelmet ad.
Példabeszédek 3:35: Dicsőséget örökölnek a bölcsek, az ostobáknak pedig nő a gyalázatuk.
Példabeszédek 4:1: Hallgassatok, fiaim, az atyai intésre, és figyeljetek az okos tudományra!
Példabeszédek 4:2: Mert jó tanulságot adok nektek, ne hagyjátok el tanításomat!
Példabeszédek 4:3-4: Mikor még mint gyermek apámnál voltam, mint kicsi és egyetlen, anyám mellett, tanítgatott, és ezt mondta nekem: Támaszkodjék szavaimra szíved, tartsd meg parancsaimat, és élni fogsz!
Példabeszédek 4:5: Szerezz bölcsességet, szerezz értelmet, ne felejtsd el szavaimat, és ne térj el tőlük!
Példabeszédek 4:6: Ne hagyd el, és megőriznek téged, szeresd, és megoltalmaznak téged!
Példabeszédek 4:7: A bölcsességnek ez a kezdete: Szerezz bölcsességet, és minden szerzeményeden szerezz értelmet!
Példabeszédek 4:8: Becsüld nagyra, és felmagasztal téged. Dicsőséget hoz rád, ha magadhoz öleled.
Példabeszédek 4:9: Ékes koszorút tesz a fejedre, díszes koronát ajándékoz neked.
Példabeszédek 4:10: Hallgasd meg, fiam, és fogadd el mondásaimat, mert megsokasítják életed éveit.
Példabeszédek 4:11: A bölcsesség útjára tanítottalak, helyes ösvényen vezettelek téged.
Példabeszédek 4:12: Jártodban semmi sem gátolja lépteidet, és ha futsz, nem botlasz el.
Példabeszédek 4:13: Ragaszkodj az intelemhez, ne térj el tőle, vigyázz reá, mert ez a te életed!
Példabeszédek 4:14: A bűnösök ösvényére ne lépj, ne járj a gonoszok útján!
Példabeszédek 4:15: Ne törődj vele, ne menj arra, kerüld el azt, és menj másfelé!
Példabeszédek 4:16: Mert azok aludni sem tudnak, ha rosszat nem tehetnek, és elrabolja álmukat, ha nem vethetnek gáncsot.
Példabeszédek 4:17: Bűnnel szerzett kenyeret esznek, és erőszakkal szerzett bort isznak.
Példabeszédek 4:18: Az igazak ösvénye olyan, mint a felragyogó világosság, mely egyre világosabb lesz délig.
Példabeszédek 4:19: A bűnösök útja olyan, mint a sűrű homály nem tudják, miben botlanak majd meg.
Példabeszédek 4:20: Fiam, figyelj szavaimra, hajtsd füledet mondásaimra!
Példabeszédek 4:21-22: Ne téveszd szemed elől, őrizd meg azokat szíved mélyén, mert életet adnak azoknak, akik megtalálják, és gyógyulást egész testüknek.
Példabeszédek 4:23: Minden féltve őrzött dolognál jobban óvd szívedet, mert onnan indul ki az élet!
Példabeszédek 4:24: Tartsd távol szádtól a csalárdságot, és távolítsd el ajkadról a hamisságot!
Példabeszédek 4:25: Szemed előre tekintsen, és egyenesen magad elé nézz!
Példabeszédek 4:26: Ügyelj, hogy merre tart a lábad, akkor minden utad biztos lesz.
Példabeszédek 4:27: Ne térj le se jobbra, se balra, tartsd távol lábadat a rossztól!
Példabeszédek 5:1: Fiam, figyelj bölcsességemre, hallgasd meg értelmes szavaimat!
Példabeszédek 5:2: Maradj megfontolt, és ügyelj, hogy ajkad okosan szóljon!
Példabeszédek 5:3: Mert színméz csepeg a más asszonyának ajkáról, és ínye simább az olajnál.
Példabeszédek 5:4: De a végén keserű lesz, mint az üröm, éles, mint a kétélű kard.
Példabeszédek 5:5: Lábai a halál felé visznek, léptei a holtak hazájába tartanak.
Példabeszédek 5:6: Nem az élet ösvényét járja, téves úton jár, és maga sem tudja.
Példabeszédek 5:7: Most azért, fiaim, hallgassatok rám, ne térjetek el attól, amit mondok!
Példabeszédek 5:8: Messze kerüld el az ilyen nőt, ne közelíts háza ajtajához, különben másoknak kell adnod méltóságodat, és éveidet a kegyetleneknek bitorlók élik föl életerődet, és kereseted idegen házába kerül.
Példabeszédek 5:11: Nyögni fogsz majd a végén, amikor tönkremegy tested és életed.
Példabeszédek 5:12: És ezt mondod: Miért is gyűlöltem az intést, miért utáltam szívből a feddést?
Példabeszédek 5:13: Miért nem hallgattam tanítóim szavára, miért nem figyeltem oktatóimra?
Példabeszédek 5:14: Majdnem belekerültem minden rosszba, amit egy társaság vagy csoport elkövethet.
Példabeszédek 5:15: A magad kútjából igyál vizet, és csörgedező vizet a magad forrásából!
Példabeszédek 5:16: Ne folyjanak forrásaid az utcára, és patakjaid a terekre!
Példabeszédek 5:17: Egyedül tiéid legyenek, ne oszd meg másokkal!
Példabeszédek 5:18: Legyen forrásod áldott, és örülj ifjúkorodban elvett feleségednek.
Példabeszédek 5:19: Szerelmes szarvasünő és kedves őzike ő, keblei gyönyörködtetnek mindenkor, szerelmétől mindig mámoros leszel.
Példabeszédek 5:20: Miért mámorosodnál meg, fiam, a más asszonyától, miért ölelnéd idegen asszony keblét?
Példabeszédek 5:21: Mert az ÚR látja az ember útjait, és figyeli minden lépését.
Példabeszédek 5:22: Saját bűnei fogják meg a bűnöst, és saját vétkei kötözik meg.
Példabeszédek 5:23: Meghal az ilyen, mert nem fogadta meg az intést, és a sok bolondság megmámorosította.
Példabeszédek 6:1: Fiam, ha kezességet vállaltál embertársadért, és kezet adtál egy idegenért, ha csapdába estél saját kijelentéseid miatt, és megfogtak téged saját kijelentéseid, akkor így cselekedj, fiam, hogy megmenekülj, ha embertársad kezébe jutottál: Menj hozzá sietve, és ostromold embertársadat!
Példabeszédek 6:4: Ne engedj álmot szemednek, és szunnyadást szempilládnak!
Példabeszédek 6:5: Menekülj, mint a gazella a vadász elől, és mint a madár a madarász kezéből!
Példabeszédek 6:6: Eredj a hangyához, te rest, figyeld, hogy mit tesz, és okulj!
Példabeszédek 6:7: Bár nincs vezére, elöljárója vagy uralkodója, mégis biztosítja a kenyerét nyáron, begyűjti eledelét aratáskor.
Példabeszédek 6:9: Meddig fekszel, te rest, mikor hagyod abba az alvást?
Példabeszédek 6:10: Még egy kis alvás, egy kis szunnyadás, összetett kézzel fekvés: így tör rád a szegénység, mint útonálló, és a szűkölködés, mint egy fegyveres ember.
Példabeszédek 6:12: A mihaszna és rosszindulatú ember hamis szájjal jár-kel, szemével kacsingat, lábával jelt ad, és ujjával integet.
Példabeszédek 6:14: Fonákság van szívében, rosszat kohol mindenkor, és viszálykodást szít.
Példabeszédek 6:15: Azért hirtelen tör rá a veszedelem, egy pillanat alatt összetörik menthetetlenül.
Példabeszédek 6:16: Hat dolgot gyűlöl az ÚR, sőt hét dolog utálatos előtte: A nagyravágyó szemek, a hazug nyelv, az ártatlan vért ontó kezek, a gonosz terveket koholó szív, a rosszra sietve futó lábak, a hazugságot beszélő hamis tanú és a testvérek közt viszályt szító ember.
Példabeszédek 6:20: Őrizd meg, fiam, apád parancsát, és ne hagyd el anyád tanítását!
Példabeszédek 6:21: Kösd mindenkor a szívedre, hordozd a nyakadra fűzve!
Példabeszédek 6:22: Jártodban vezessen, fektedben őrizzen, és ha felébredsz, irányítsa gondolataidat!
Példabeszédek 6:23: Mert lámpás a parancs, világosság a tanítás, az élet útja a figyelmeztető intés.
Példabeszédek 6:24: Ez őriz meg a rossz nőtől, az idegen nő hízelgő nyelvétől.
Példabeszédek 6:25: Ne kívánd meg szépségét szívedben, és ne fogjon meg szempilláival!
Példabeszédek 6:26: Mert a parázna nő csak egy darab kenyérre, de a férjes asszony drága életedre vadászik.
Példabeszédek 6:27: Vihet-e valaki tüzet a keblében úgy, hogy meg ne gyulladjon a ruhája?
Példabeszédek 6:28: Vagy járhat-e valaki parázson úgy, hogy a lába meg ne égjen?
Példabeszédek 6:29: Pedig így jár, aki bemegy embertársa feleségéhez, senki sem marad büntetlen, aki megérinti.
Példabeszédek 6:30: Nem vetik meg a tolvajt, ha azért lop, hogy jóllakjék, mert éhezik mégis hétannyit kell fizetnie, ha rajtakapják, háza egész vagyonába is kerülhet.
Példabeszédek 6:32: De aki asszonnyal lesz házasságtörő, az esztelen, önmagát rontja meg, aki ilyet csinál.
Példabeszédek 6:33: Csapás és szégyen éri, gyalázata letörölhetetlen.
Példabeszédek 6:34: Mert a féltékenység haragra lobbantja a férfit, és ő nem ismer szánalmat a bosszúállás napján.
Példabeszédek 6:35: Nem fogad el semmiféle váltságot, nem enged, bármennyi ajándékot adnak is neki!
Példabeszédek 7:1: Fiam, őrizd meg szavaimat, és zárd magadba parancsaimat!
Példabeszédek 7:2: Tartsd meg parancsaimat, hogy élj, tanításomat őrizd, mint a szemed fényét!
Példabeszédek 7:3: Kösd ujjaidra, írd föl szíved táblájára!
Példabeszédek 7:4: Mondd a bölcsességnek, hogy a nővéred, és az értelmet nevezd jó ismerősödnek, hogy megőrizzen a más feleségétől és a hízelgő szavú idegen nőtől.
Példabeszédek 7:6: Mert házamnak az ablakán, a rácson át kinéztem, és láttam a tapasztalatlanok között, észrevettem a fiúk között egy esztelen ifjút.
Példabeszédek 7:8: Az utcán járkált, egy utcasarkon, és megindult a ház felé, esti alkonyatkor, a sötét éjszaka közepén.
Példabeszédek 7:10: Egyszer csak egy asszony termett előtte, parázna nőnek öltözve, csalfa szívvel.
Példabeszédek 7:11: Fecseg az ilyen és féktelen, lábai nem nyughatnak otthon, hol az utcán, hol a tereken van, és minden sarkon leselkedik.
Példabeszédek 7:13: A nő megragadta, megcsókolta, és szemtelen képpel így szólt hozzá: Békeáldozatot kellett bemutatnom, ma teljesítettem fogadalmaimat, azért jöttem ki eléd, hogy megkeresselek téged, és rád találtam!
Példabeszédek 7:16: Terítőket terítettem fekhelyemre, egyiptomi színes szőtteseket illatossá tettem heverőmet mirhával, aloéval és fahéjjal.
Példabeszédek 7:18: Jöjj, ittasodjunk meg a gyönyörtől reggelig, élvezzük a szerelmet!
Példabeszédek 7:19: Mert nincs itthon a férjem, messze útra ment, a pénzes zacskót is magával vitte, csak holdtöltekor érkezik haza.
Példabeszédek 7:21: Sok beszéddel rá is vette, hízelgő szóval elcsábította.
Példabeszédek 7:22: Az meg követte őt oktalanul, ahogyan a bika megy a vágóhídra, mint egy bilincsbe békózott bolond.
Példabeszédek 7:23: De végül nyíl hasít a májába. Úgy jár, mint a kelepcébe siető madár, amely nem tudja, hogy az az életébe kerül.
Példabeszédek 7:24: Azért, fiaim, hallgassatok rám, és figyeljetek szavaimra!
Példabeszédek 7:25: Az ilyen nő útjára ne vezessen szíved, ne tévedj rá ösvényeire!
Példabeszédek 7:26: Mert sok embert ejtett el megsebezve életerős volt mind, akiket meggyilkolt.
Példabeszédek 7:27: Háza a holtak hazájába vezet, a halál kamráiba visz le.
Példabeszédek 8:1: Nem kiált-e a bölcsesség, nem hallatja-e szavát az értelem?
Példabeszédek 8:2: Kiáll a magaslatok ormára, az útra, a keresztutakra.
Példabeszédek 8:3: A városba vivő kapuknál, a bejáratoknál hangosan kiált.
Példabeszédek 8:4: Hozzátok kiáltok, férfiak, szavam az emberekhez szól.
Példabeszédek 8:5: Legyetek okosak, ti együgyűek, legyetek értelmesek, ti ostobák!
Példabeszédek 8:6: Hallgassatok rám, mert fontos dolgokat mondok, ha felnyitom ajkamat, helyes, amit mondok.
Példabeszédek 8:7: Mert szám igazságot szól, ajkam utálja a gonoszt.
Példabeszédek 8:8: Számnak minden szava igaz, nincs bennük csalárdság vagy hamisság.
Példabeszédek 8:9: Mind világosak az értelmeseknek, és az ismeretre vágyóknak érthetők.
Példabeszédek 8:10: Intésemet fogadjátok el, ne az ezüstöt, inkább a tudást, mint a színaranyat!
Példabeszédek 8:11: Mert értékesebb a bölcsesség az igazgyöngynél, és nem fogható hozzá semmiféle drágaság.
Példabeszédek 8:12: Én, a bölcsesség, együtt lakom az okossággal, és nálam van a megfontolt tudás.
Példabeszédek 8:13: Aki féli az URat, gyűlöli a rosszat. A kevélyt és a kevélységet, a helytelen utat meg az álnok beszédet gyűlölöm.
Példabeszédek 8:14: Enyém a tanács és a jutalom, én vagyok az értelem, enyém a hatalom.
Példabeszédek 8:15: Általam uralkodnak a királyok, és rendelkeznek igazságosan a fejedelmek.
Példabeszédek 8:16: Általam vezetnek a vezérek, és ítélkeznek igazságosan az elöljárók.
Példabeszédek 8:17: Szeretem azokat, akik engem szeretnek, megtalálnak engem, akik keresnek.
Példabeszédek 8:18: Gazdagság és megbecsülés van nálam, maradandó vagyon és igazság.
Példabeszédek 8:19: Gyümölcsöm drágább az aranynál, a színaranynál is, és jövedelmem a színezüstnél.
Példabeszédek 8:20: Az igazság ösvényén járok és a törvénynek az útjain, hogy örökséget adjak az engem szeretőknek, és megtöltsem kincstárukat.
Példabeszédek 8:22: Az ÚR útjának kezdetén alkotott engem, művei előtt réges-régen.
Példabeszédek 8:23: Az ősidőkben formált engem, kezdetben, a föld keletkezése előtt.
Példabeszédek 8:24: Mikor még nem voltak mélységek, megszülettem, mikor még nem voltak tele a források vízzel.
Példabeszédek 8:25: Mielőtt a hegyek helyükre kerültek, a halmok létrejötte előtt megszülettem amikor még nem alkotta meg a földet, a rónákat, még a világ legelső porszemét sem.
Példabeszédek 8:27: Ott voltam, amikor megszilárdította az eget, amikor kimérte a látóhatárt a mélység fölött.
Példabeszédek 8:28: Amikor megerősítette odafönt a fellegeket, amikor felbuzogtak a mélység forrásai, amikor határt szabott a tengernek, hogy a víz át ne léphesse partját, amikor kimérte a föld alapjait, én már mellette voltam, mint kedvence, és gyönyörűsége voltam minden nap, színe előtt játszadozva mindenkor.
Példabeszédek 8:31: Játszadoztam földje kerekségén, és gyönyörködtem az emberekben.
Példabeszédek 8:32: Ezért, fiaim, hallgassatok rám, mert boldogok, akik megőrzik útjaimat!
Példabeszédek 8:33: Hallgassatok az intésre, hogy bölcsek legyetek, és ne hanyagoljátok el azt!
Példabeszédek 8:34: Boldog ember az, aki hallgat rám, ajtóm előtt vigyázva minden nap, ajtófélfáimat őrizve.
Példabeszédek 8:35: Mert aki engem megtalál, az életet találja meg, és kegyelmet nyer az ÚRtól.
Példabeszédek 8:36: De aki vétkezik ellenem, magának árt, gyűlölőim mind a halált szeretik.
Példabeszédek 9:1: A bölcsesség házat épített magának, hét oszlopot faragott hozzá.
Példabeszédek 9:2: Levágta vágómarháját, megfűszerezte borát, és megterítette asztalát.
Példabeszédek 9:3: Lányokat küldött ki, hogy így kiáltsanak a város magasan fekvő pontjain: Aki tapasztalatlan, térjen be ide! Az esztelennek pedig ezt mondja: Jöjjetek, egyetek a kenyeremből, és igyatok fűszerezett boromból!
Példabeszédek 9:6: Hagyjátok el az együgyűséget, és éltek, járjatok az értelem útján!
Példabeszédek 9:7: Aki meginti a csúfolódót, maga fog pironkodni, aki megfeddi a bűnöst, magát szennyezi be.
Példabeszédek 9:8: Ne fedd meg a csúfolódót, mert meggyűlöl téged, de fedd meg a bölcset, az szeretni fog téged!
Példabeszédek 9:9: Adj a bölcsnek, és még bölcsebb lesz, tanítsd az igazat, és ő gyarapítja tudását!
Példabeszédek 9:10: A bölcsesség kezdete az ÚRnak félelme, és a Szentnek a megismerése ad értelmet.
Példabeszédek 9:11: Mert általam sokasodnak meg napjaid, és gyarapodnak életed évei.
Példabeszédek 9:12: Ha bölcs vagy, magadnak vagy bölcs, ha csúfolódó vagy, magad vallod kárát.
Példabeszédek 9:13: A balgaság fecsegő asszony, együgyű, és semmit sem tud.
Példabeszédek 9:14: Kiül háza ajtajába egy székre a város magaslatán.
Példabeszédek 9:15: Így szólítja meg az arra járókat, akik egyenes ösvényeken járnak: Aki tapasztalatlan, térjen be ide! Az esztelennek pedig ezt mondja: A lopott víz édes, az eldugott kenyér kedves.
Példabeszédek 9:18: De nem tudják, hogy az árnyak vannak ott, és vendégei a halál mélységeibe kerülnek.
Példabeszédek 10:1: Salamon példabeszédei. A bölcs fiú örömet szerez apjának, az ostoba fiú azonban szomorúsága anyjának.
Példabeszédek 10:2: Nem használnak a bűnnel szerzett kincsek, de az igazság megment a haláltól.
Példabeszédek 10:3: Nem hagyja az ÚR éhezni az igaz embert, de a bűnösök mohóságát elveti.
Példabeszédek 10:4: Aki lustán dolgozik, elszegényedik, de a szorgalmas munka meggazdagít.
Példabeszédek 10:5: Aki nyáron gyűjt, az eszes fiú, de aki aratáskor alszik, az szégyellni való.
Példabeszédek 10:6: Áldások szállnak az igaz fejére, a bűnösök szája pedig erőszakot rejteget.
Példabeszédek 10:7: Az igaznak az emlékezete áldott, de a bűnösök neve semmivé lesz.
Példabeszédek 10:8: A bölcs szívű megfogadja a parancsokat, a bolond beszédű pedig elbukik.
Példabeszédek 10:9: Aki feddhetetlenül él, biztonságban él, de aki görbe úton jár, az kitudódik róla.
Példabeszédek 10:10: Aki kacsingat, fájdalmat okoz, a bolond beszédű pedig elbukik.
Példabeszédek 10:11: Életnek forrása az igaz ember szája, de a bűnösök szája erőszakot rejteget.
Példabeszédek 10:12: A gyűlölet viszályt teremt, de minden hűtlenséget eltakar a szeretet.
Példabeszédek 10:13: Az értelmes ember ajkán bölcsesség található, de bot való az esztelen hátára.
Példabeszédek 10:14: A bölcsek tartózkodók tudásukkal, a bolondot pedig hamar romlásba viszi a szája.
Példabeszédek 10:15: A gazdagnak a vagyon az erős városa, a nincsteleneknek romlásuk a szegénység.
Példabeszédek 10:16: Az igaznak a keresetéből élet lesz, a bűnösnek a jövedelméből vétek.
Példabeszédek 10:17: Az élet ösvényén jár, aki megfogadja az intést, de tévelyegni fog, aki megveti a dorgálást.
Példabeszédek 10:18: Gyűlöletet rejteget a hazug ajak, és rágalmakat terjeszt az ostoba.
Példabeszédek 10:19: A sok beszédnél elkerülhetetlen a tévedés, de az eszes ember vigyáz a beszédre.
Példabeszédek 10:20: Színezüst az igaz ember nyelve, a bűnösöknek a szíve is keveset ér.
Példabeszédek 10:21: Az igaznak az ajka sokakat vezet, a bolondok pedig meghalnak esztelenségük miatt.
Példabeszédek 10:22: Az ÚR áldása gazdagít meg, a gyarapodást nem lehet erőltetni.
Példabeszédek 10:23: Az ostobának a galádságban telik öröme, az értelmes embernek pedig a bölcsességben.
Példabeszédek 10:24: Utoléri a bűnöst az, amitől retteg, az igazak kívánsága pedig teljesül.
Példabeszédek 10:25: Ha ráfúj a forgószél a bűnösre, nincs többé, de az igaz örökké tartó alapon áll.
Példabeszédek 10:26: Amilyen az ecet a fognak és a füst a szemnek, olyan a rest a megbízóinak.
Példabeszédek 10:27: Az ÚR félelme gyarapítja a napokat, de a bűnösök esztendei megrövidülnek.
Példabeszédek 10:28: Az igazak várakozása örömre fordul, de a bűnösök reménysége semmivé lesz.
Példabeszédek 10:29: Az ÚRnak útja a feddhetetlennek erősség, de a gonosztevőknek romlás.
Példabeszédek 10:30: Az igaz soha meg nem inog, de a bűnösök nem maradnak meg a földön.
Példabeszédek 10:31: Az igaz ember szája bölcsességet áraszt, az álnok nyelvet azonban kivágják.
Példabeszédek 10:32: Az igaz ember ajka kedvesen tud szólni, a bűnösök szája pedig csak álnokul.
Példabeszédek 11:1: A hamis mérleget utálja az ÚR, de a pontos súlyt kedveli.
Példabeszédek 11:2: Ha jön a kevélység, jön a szégyen is, a szerénységgel pedig bölcsesség jár együtt.
Példabeszédek 11:3: A becsületeseket feddhetetlenség vezeti, de a hűtleneket elpusztítja romlottságuk.
Példabeszédek 11:4: Nem használ a vagyon a harag napján, az igazság azonban megment a haláltól.
Példabeszédek 11:5: A feddhetetlenek útját igazságuk egyengeti, de a bűnös elbukik bűnössége miatt.
Példabeszédek 11:6: A becsületeseket megmenti igazságuk, de a hűtleneket rabul ejti saját mohóságuk.
Példabeszédek 11:7: Ha meghal a bűnös ember, odalesz a reménysége, és odalesz az erősökhöz fűzött várakozása is.
Példabeszédek 11:8: Az igaz megmenekül a nyomorúságból, helyére pedig a bűnös jut.
Példabeszédek 11:9: Megrontja szájával embertársát az elvetemült, de az igazak tudásuk által megmenekülnek.
Példabeszédek 11:10: Vigad a város az igazak javán, és ujjong a bűnösök pusztulásán.
Példabeszédek 11:11: A becsületesek áldása építi a várost, de a bűnösök szája romlásba dönti.
Példabeszédek 11:12: Kigúnyolja embertársát az esztelen, az értelmes ember pedig hallgat.
Példabeszédek 11:13: A rágalmazó titkokat tár fel, de a hűséges lélek leplezi a dolgot.
Példabeszédek 11:14: Vezetés nélkül elbukik a nép, de segítséget jelent, ha sok a tanácsadó.
Példabeszédek 11:15: Igen rosszul jár, aki idegenért vállal kezességet, de biztonságban marad, aki gyűlöli a jótállást.
Példabeszédek 11:16: A kedves asszony a tisztességhez ragaszkodik. Az erőszakos emberek a gazdagsághoz ragaszkodnak.
Példabeszédek 11:17: Önmagával tesz jót a szeretet embere, a kegyetlen pedig saját magának árt.
Példabeszédek 11:18: A bűnös hamis keresményt szerez, de igaz bérhez jut az, aki igazságot vet.
Példabeszédek 11:19: Aki ragaszkodik az igazsághoz, az az életre jut, de aki a rosszat hajhássza, az a halálra.
Példabeszédek 11:20: Utálja az ÚR az álnok szívűeket, de kedveli azokat, akiknek útja feddhetetlen.
Példabeszédek 11:21: Kezet rá, hogy nem marad büntetlenül a gonosz! De az igazak utódai megmenekülnek.
Példabeszédek 11:22: Mint disznó orrában az aranykarika, olyan a szép asszony, ha nincs jó ízlése.
Példabeszédek 11:23: Az igazak csak jóra várhatnak, a bűnösök pedig csak haragot remélhetnek.
Példabeszédek 11:24: Van, aki bőven osztogat, mégis gyarapszik, más meg szűken méri a járandóságot, mégis ínségbe jut.
Példabeszédek 11:25: Az ajándékozó bővelkedik, és aki mást felüdít, maga is felüdül.
Példabeszédek 11:26: Átkozza azt a nép, aki búzáját visszatartja, de áldás száll annak a fejére, aki eladja.
Példabeszédek 11:27: Aki jóra törekszik, jóakaratot szerez, de eljön a rossz arra, aki azt hajhássza.
Példabeszédek 11:28: Elbukik, aki gazdagságában bízik, de az igazak virulnak, mint a lomb.
Példabeszédek 11:29: Aki kárt okoz háza népének, szelet örököl, és szolgája lesz a bölcsnek a bolond.
Példabeszédek 11:30: Az igaz gyümölcse életnek a fája, és a bölcs lelkeket nyer meg.
Példabeszédek 11:31: Bizony, az igaz is elnyeri jutalmát a földön, hát még a bűnös és vétkes ember!
Példabeszédek 12:1: Aki szereti az intelmet, szereti a tudást, aki pedig gyűlöli a feddést, az ostoba marad.
Példabeszédek 12:2: A jó ember jóakaratot nyer az ÚRtól, de az alattomos embert ő bűnösnek tartja.
Példabeszédek 12:3: Nem áll szilárdan a bűnösen élő ember, de az igazak gyökere mozdíthatatlan.
Példabeszédek 12:4: A derék asszony urának koronája, de mint a csontszú, olyan a szégyentelen.
Példabeszédek 12:5: Az igazak gondolatai helyesek, a bűnösök szándékai csalárdak.
Példabeszédek 12:6: A bűnösök szavai vérszomjasak, de a becsületeseket megmenti beszédük.
Példabeszédek 12:7: Romlás éri a bűnösöket, és odalesznek, de az igazak háza megmarad.
Példabeszédek 12:8: Értelmének megfelelően dicsérik az embert, a fondorlatos szívűt pedig megvetik.
Példabeszédek 12:9: Jobb annak, akit lebecsülnek, de szolgája van, mint annak, aki dicsekszik, de alig van kenyere.
Példabeszédek 12:10: Az igaz törődik még állatjának kívánságával is, a bűnösnek még az irgalma is kegyetlen.
Példabeszédek 12:11: Aki műveli földjét, jóllakik kenyérrel, de aki hiábavalóságokat hajszol, az esztelen.
Példabeszédek 12:12: A bűnös a gonoszsággal szerzett zsákmányra vágyik, az igazak mégis gyökeret vernek.
Példabeszédek 12:13: A vétkes ajak veszedelmes csapda, de az igaz kikerül a bajból.
Példabeszédek 12:14: Amit mond az ember, annak a gyümölcséből lakik jól, és amit tesz az ember, azt fizetik neki vissza.
Példabeszédek 12:15: A bolond helyesnek tartja a maga útját, a bölcs pedig hallgat a tanácsra.
Példabeszédek 12:16: A bolond bosszúsága azonnal kitudódik, az okos pedig leplezi szégyenét.
Példabeszédek 12:17: Aki igazán szól, az igazat mondja el, a hamis tanú pedig a csalárdságot.
Példabeszédek 12:18: Van, akinek a fecsegése olyan, mint a tőrdöfés, a bölcsek nyelve pedig gyógyít.
Példabeszédek 12:19: Az igaz ajak mindig állhatatos, a hazug nyelv pedig egy pillanatig sem az.
Példabeszédek 12:20: Csalárdság van a rosszat koholók szívében, de akik békés tanácsot adnak, azokéban öröm.
Példabeszédek 12:21: Nem éri az igazat semmi veszedelem, de a bűnösök élete bajjal lesz tele.
Példabeszédek 12:22: Utálja az ÚR a hazug ajkat, de akik igazan élnek, azokat kedveli.
Példabeszédek 12:23: Az okos ember nem fitogtatja tudását, az esztelen pedig kérkedik bolondságával.
Példabeszédek 12:24: A szorgalmasak uralkodni fognak, a lusta pedig robotolni fog.
Példabeszédek 12:25: Aki aggódik szívében, az levertté lesz, a jó szó viszont felvidítja.
Példabeszédek 12:26: Az igaz utat tud mutatni másnak is, a bűnösöket pedig tévelygésbe viszi saját útjuk.
Példabeszédek 12:27: A lusta a vadászzsákmányt sem süti meg, pedig drága kincse az embernek a szorgalom.
Példabeszédek 12:28: Az igazság ösvényén élet van, és útja nem a halál felé vezet.
Példabeszédek 13:1: A bölcs fiú megfogadja az apai intést, de a csúfolódó nem hallgat a dorgálásra.
Példabeszédek 13:2: Amit mond az ember, annak a gyümölcsével lakik jól, a hűtlenek mégis erőszakra vágynak.
Példabeszédek 13:3: Aki vigyáz a szájára, megtartja életét, aki feltátja száját, arra romlás vár.
Példabeszédek 13:4: Vágyakozik a lusta lelke, de hiába, a szorgalmas lelke pedig bővelkedik.
Példabeszédek 13:5: Gyűlöli az igaz a hazug beszédet, a bűnös pedig szégyent és gyalázatot okoz.
Példabeszédek 13:6: Az igazság megtartja a feddhetetlenül élőt, a bűn pedig elbuktatja a vétkest.
Példabeszédek 13:7: Van, aki gazdagnak mutatja magát, pedig semmije sincs van, aki szegénynek, pedig nagy a vagyona.
Példabeszédek 13:8: A gazdagság az ember életének váltságdíja lehet, a szegény pedig fenyegetést sem hall.
Példabeszédek 13:9: Az igazak világossága vígan ég, de a bűnösök lámpása kialszik.
Példabeszédek 13:10: A kevélységből csak civódás lesz, de a tanács megfogadásában bölcsesség van.
Példabeszédek 13:11: Könnyen szerzett vagyon elfogy, de aki keze munkájával gyűjt, az gyarapodik.
Példabeszédek 13:12: A hosszú várakozás beteggé teszi a szívet, de a beteljesült kívánság az élet fája.
Példabeszédek 13:13: Aki megveti az igét, eladósodik miatta, de aki tiszteli a parancsot, elnyeri jutalmát.
Példabeszédek 13:14: A bölcs tanítás az élet forrása a halál csapdáinak kikerülésére.
Példabeszédek 13:15: A jóindulat kedvessé tesz, de a hűtlenek útja saját romlásukat okozza.
Példabeszédek 13:16: Minden eszes ember okosan cselekszik, de az esztelen bolondságot terjeszt.
Példabeszédek 13:17: A gonosz követ bajba esik, az igazi küldött pedig gyógyulást hoz.
Példabeszédek 13:18: Szegénység és gyalázat éri azt, aki megveti az intést, de tisztelik azt, aki megfogadja a feddést.
Példabeszédek 13:19: A beteljesült kívánság jólesik az embernek, az ostobának pedig utálatos eltérni a rossztól.
Példabeszédek 13:20: Aki bölcsekkel jár, bölccsé lesz, az ostobák barátja pedig romlottá lesz.
Példabeszédek 13:21: A vétkeseket üldözi a baj, az igazaknak pedig szép jutalmuk lesz.
Példabeszédek 13:22: A jó ember örökséget hagy még unokáinak is, a vétkes vagyona pedig az igazra vár.
Példabeszédek 13:23: Sok eledelt terem a szegények szántóföldje, de van, akit tönkretesz a törvénytelenség.
Példabeszédek 13:24: Aki kíméli botját, gyűlöli a fiát, de aki szereti, idejében megfenyíti.
Példabeszédek 13:25: Az igaz jóllakásig ehet, de a bűnösök hasa éhen marad.
Példabeszédek 14:1: Az asszonyi bölcsesség építi a házat, a bolondság pedig a maga kezével rombolja le.
Példabeszédek 14:2: Aki egyenes úton jár, féli az URat, de aki letéved útjairól, az megveti őt.
Példabeszédek 14:3: A bolond szájából gőg sarjad, de a bölcseket megőrzi ajkuk.
Példabeszédek 14:4: Ha nincsenek barmok, üres a jászol, de bő a termés, ha erős az ökör.
Példabeszédek 14:5: Az igaz tanú nem hazudik, de a hamis tanú hazugságot beszél.
Példabeszédek 14:6: Hiába keresi a csúfolódó a bölcsességet, az értelmes embernek azonban könnyű a megismerés.
Példabeszédek 14:7: Menj el az ostoba ember elől, mert nem szerzel ajkáról tudást!
Példabeszédek 14:8: Az okos azért bölcs, mert érti a dolgát, az ostobák pedig bolond módon becsapódnak.
Példabeszédek 14:9: A bolondokat csúffá teszi a vétek, de a becsületes emberek közt jóakarat van.
Példabeszédek 14:10: A szív ismeri a maga keserűségét, és örömébe sem avatkozhat idegen.
Példabeszédek 14:11: A bűnösök háza népe kipusztul, de a becsületesek sátrában lakók virulni fognak.
Példabeszédek 14:12: Van út, amely egyenesnek látszik az ember előtt, de végül a halálba vezet.
Példabeszédek 14:13: Nevetés közben is fájhat a szív, és az öröm vége is lehet bánat.
Példabeszédek 14:14: A romlott szívű a magaviselete szerint fog jóllakni, meg a jó is a magáé szerint.
Példabeszédek 14:15: A tapasztalatlan mindent elhisz, de az okos vigyáz a lépésére.
Példabeszédek 14:16: A bölcs fél a rossztól, és elkerüli, az ostoba féktelen és elbizakodott.
Példabeszédek 14:17: A hirtelen haragú bolondságot követ el, és az alattomos embert gyűlölik.
Példabeszédek 14:18: Bolondságot örökölnek az együgyűek, az okosakat pedig tudás ékesíti.
Példabeszédek 14:19: Le fognak borulni a rosszak a jók előtt, és a bűnösök az igaz ember kapuja előtt.
Példabeszédek 14:20: A szegényt még barátja is gyűlöli, de a gazdagot sokan szeretik.
Példabeszédek 14:21: Aki megveti felebarátját, vétkezik, de aki az alázatosokon könyörül, boldog lesz.
Példabeszédek 14:22: Tévelyegnek, akik rosszat akarnak, a szeretet és a hűség pedig jót akar.
Példabeszédek 14:23: Minden munkának megvan a maga haszna, de akinek csak a szája jár, az ínségbe jut.
Példabeszédek 14:24: A bölcseknek koronája a gazdagság, de az ostobák bolondsága csak bolondság.
Példabeszédek 14:25: Életeket ment meg az igaz tanú, de aki hazugságot beszél, az csaló.
Példabeszédek 14:26: Aki az URat féli, annak erős oltalma van, fiainak is menedéke lesz az.
Példabeszédek 14:27: Az ÚRnak félelme az élet forrása a halál csapdáinak kikerülésére.
Példabeszédek 14:28: Nagy nép ad a királynak méltóságot, de ha elfogy a nemzet, elvész az uralkodó is.
Példabeszédek 14:29: A türelmes ember nagyon értelmes, a türelmetlen pedig nagy bolondságot követ el.
Példabeszédek 14:30: A szelíd szív élteti a testet, az indulat viszont rothasztja a csontokat.
Példabeszédek 14:31: Aki elnyomja a nincstelent, gyalázza Alkotóját, aki pedig könyörül a szegényen, az dicsőíti.
Példabeszédek 14:32: A maga gonoszsága miatt bukik el a bűnös, de vigaszt kap az igaz, ha halálán van is.
Példabeszédek 14:33: Az értelmes ember szívében bölcsesség lakik, de az is kitudódik, hogy mi van az ostobákéban.
Példabeszédek 14:34: Az igazságosság felmagasztalja a népet, a bűn pedig gyalázatukra van a nemzeteknek.
Példabeszédek 14:35: Jóindulattal van a király az értelmes szolga iránt, de haragja sújtja a haszontalant.
Példabeszédek 15:1: A higgadt válasz elhárítja az indulatot, de a bántó beszéd haragot támaszt.
Példabeszédek 15:2: A bölcsek nyelve jól alkalmazza a tudást, az ostobák szája meg balgaságot áraszt.
Példabeszédek 15:3: Mindenen rajta tartja szemét az ÚR, a gonoszakat és a jókat egyaránt figyeli.
Példabeszédek 15:4: A szelíd nyelv életnek a fája, a romlott pedig összetöri a lelket.
Példabeszédek 15:5: A bolond utálja az apai intést, de az okos elfogadja a dorgálást.
Példabeszédek 15:6: Az igaz házában nagy kincs van, a bűnös jövedelme pedig széthull.
Példabeszédek 15:7: A bölcsek ajka hinti a tudást, az ostobáknak a szíve sem tiszta.
Példabeszédek 15:8: A bűnösök áldozatát utálja az ÚR, de a becsületesek imádságát kedveli.
Példabeszédek 15:9: Utálja az ÚR a bűnös útját, de szereti az igazságra törekvőt.
Példabeszédek 15:10: Rosszul esik az intés annak, aki letér az ösvényről, pedig meghal az, aki gyűlöli a dorgálást.
Példabeszédek 15:11: A halálnak és elmúlásnak helye is az ÚR előtt van, mennyivel inkább az emberek szíve!
Példabeszédek 15:12: Nem szereti a csúfolódó, ha feddik, és nem jár a bölcsekhez.
Példabeszédek 15:13: Az örvendező szív megszépíti az arcot, a bánatos szív pedig összetöri a lelket.
Példabeszédek 15:14: Az értelmes szív tudásra törekszik, az ostobák szája pedig bolondságon rágódik.
Példabeszédek 15:15: A csüggedőnek mindig rossz napja van, a jókedvűnek pedig mindig ünnepe.
Példabeszédek 15:16: Jobb a kevés az ÚR félelmével, mint a sok kincs, ha nyugtalanság jár vele.
Példabeszédek 15:17: Jobb egy tányér főzelék ott, ahol szeretet van, mint a hizlalt ökör, ahol gyűlölet van.
Példabeszédek 15:18: Az indulatos ember viszályt szít, a türelmes pedig lecsendesíti a perpatvart.
Példabeszédek 15:19: A lusta útja olyan, mint a tövises sövény, a becsületesek ösvénye pedig egyenes.
Példabeszédek 15:20: A bölcs fiú örömet szerez apjának, az ostoba ember pedig megveti anyját.
Példabeszédek 15:21: A bolondság az esztelen ember öröme, de az értelmes egyenes úton jár.
Példabeszédek 15:22: Meghiúsulnak a tervek, ha nincs tanácskozás, de megvalósulnak, ha van sok tanácsadó.
Példabeszédek 15:23: Örül az ember, ha válaszolni tud, és milyen jó az idején mondott szó!
Példabeszédek 15:24: Az értelmes ember életútja fölfelé visz, kikerülve a holtak hazáját odalent.
Példabeszédek 15:25: A gőgösök házát összedönti az ÚR, de megszilárdítja az özvegyek határát.
Példabeszédek 15:26: Utálatosak az ÚR előtt a gonosz gondolatok, de tiszták a kedves szavak.
Példabeszédek 15:27: Kárt okoz saját házának a nyerészkedő, de aki gyűlöli a vesztegetést, az élni fog.
Példabeszédek 15:28: Az igaz megfontolja szívében, hogy mit mondjon, a bűnösök szájából pedig árad a rossz.
Példabeszédek 15:29: Távol van az ÚR a bűnösöktől, de az igazak imádságát meghallgatja.
Példabeszédek 15:30: A csillogó szemek megörvendeztetik a szívet, a jó hír felüdíti a testet.
Példabeszédek 15:31: Akinek a füle hallgat az életre való feddésre, az a bölcsek között marad.
Példabeszédek 15:32: Aki semmibe veszi az intést, önmagának árt, aki pedig hallgat a dorgálásra, értelmessé válik.
Példabeszédek 15:33: Az ÚR félelme bölcsességre int, és aki tisztességet akar, előbb legyen alázatos!
Példabeszédek 16:1: Az emberi értelem tervezget, de az ÚR adja meg, hogy mit mondjon a nyelv.
Példabeszédek 16:2: Minden útját helyesnek tartja az ember, de az ÚR megvizsgálja a lelkeket.
Példabeszédek 16:3: Bízd az ÚRra dolgaidat, akkor teljesülnek szándékaid.
Példabeszédek 16:4: Mindent rendeltetésének megfelelően készített az ÚR, még a bűnöst is: a veszedelem napjára.
Példabeszédek 16:5: Utál az ÚR minden fölfuvalkodott szívűt, kezet rá, hogy nem marad büntetlen!
Példabeszédek 16:6: Szeretettel és hűséggel jóvá lehet tenni a bűnt az ÚRnak félelme távol tart a rossztól.
Példabeszédek 16:7: Akinek életútját kedveli az ÚR, azt még ellenségeivel is összebékíti.
Példabeszédek 16:8: Jobb az igaz úton szerzett kevés, mint a törvénytelenül szerzett nagy jövedelem.
Példabeszédek 16:9: Az embernek az értelme terveli ki útját, de az ÚR irányítja járását.
Példabeszédek 16:10: Kijelentés hangzik a király ajkáról: nem szabad téves ítéletet mondania.
Példabeszédek 16:11: Az ÚRé az igaz mérleg és mérőserpenyő, az ő művei a zacskóban tartott súlyok.
Példabeszédek 16:12: Utálniuk kell a királyoknak a bűnös tetteket, mert igazság teszi szilárddá a trónt.
Példabeszédek 16:13: A királyoknak kedves az igaz szó, és szeretik azt, aki őszintén beszél.
Példabeszédek 16:14: A király haragja a halál követe, de a bölcs ember kiengeszteli azt.
Példabeszédek 16:15: A király arcának ragyogása éltet, jóakarata olyan, mint a tavaszi esőt hozó felleg.
Példabeszédek 16:16: Mennyivel jobb bölcsességet szerezni, mint aranyat, és értelmet szerezni, mint színezüstöt!
Példabeszédek 16:17: A becsületes emberek útja kikerüli a veszélyt, életét tartja meg, aki útjára vigyáz.
Példabeszédek 16:18: Az összeomlást gőg előzi meg, a bukást pedig felfuvalkodottság.
Példabeszédek 16:19: Jobb szelíd lelkűnek lenni az alázatosok közt, mint zsákmányon osztozni a gőgösök közt.
Példabeszédek 16:20: Aki megérti az igét, annak jó dolga lesz, és boldog az, aki bízik az ÚRban.
Példabeszédek 16:21: A bölcs szívűt értelmesnek nevezik, a nyájas ajkak gyarapítják a tudást.
Példabeszédek 16:22: Élet forrása az értelem annak, akinek van, de a bolondot még inteni is bolondság.
Példabeszédek 16:23: A bölcs szívű értelmesen beszél, és ajkával is gyarapítja a tudást.
Példabeszédek 16:24: Lépes méz a kedves beszéd: édes a léleknek és gyógyulás a testnek.
Példabeszédek 16:25: Van út, amely az ember előtt egyenesnek látszik, de végül a halálba vezet.
Példabeszédek 16:26: A munkás önmagáért fáradozik, mert szája kényszeríti rá.
Példabeszédek 16:27: A mihaszna ember gonoszul áskálódik, és ajka olyan, mint a perzselő tűz.
Példabeszédek 16:28: Az álnok ember viszályt támaszt, a rágalmazó szétválasztja a barátokat is.
Példabeszédek 16:29: Az erőszakos ember rászedi embertársát, és nem a jó úton vezeti.
Példabeszédek 16:30: Aki behunyja szemét, álnokságot tervez, aki összeszorítja ajkát, gonoszságot hajt végre.
Példabeszédek 16:31: Ékes korona az ősz haj, az igazság útján található.
Példabeszédek 16:32: Többet ér a türelmes ember a hősnél, és az indulatán uralkodó annál, aki várost hódít.
Példabeszédek 16:33: Az ember végzi a sorsvetést, de mindig az ÚRtól való a döntés.
Példabeszédek 17:1: Jobb a száraz falat ott, ahol békesség van, mint ha lakomával van tele a ház, de veszekednek benne.
Példabeszédek 17:2: Az eszes szolga föléje kerül a haszontalan fiúnak, és a testvérekkel együtt osztozik az örökségben.
Példabeszédek 17:3: Az ezüsthöz tégely kell, az aranyhoz olvasztókemence, de a szívek vizsgálója az ÚR.
Példabeszédek 17:4: A gonosztevő az álnok ajakra figyel, a hazug a gonosz nyelvre ügyel.
Példabeszédek 17:5: Aki gúnyolja a szegényt, Alkotóját gyalázza, és aki a veszedelemnek örül, nem marad büntetlen.
Példabeszédek 17:6: Az öregek koronája: az unokák, és a fiak ékessége: az atyák.
Példabeszédek 17:7: Nem illik a bolondhoz a választékos beszéd, de az előkelőhöz sem a hazug beszéd.
Példabeszédek 17:8: Drágakőnek véli ajándékát, aki adja, amellyel célt ér, bárhova forduljon is vele.
Példabeszédek 17:9: Aki szeretetre törekszik, fátyolt borít a vétekre, de aki folyton arról beszél, elszakad a barátjától.
Példabeszédek 17:10: Jobban megrendíti a dorgálás az értelmes embert, mint száz botütés az ostobát.
Példabeszédek 17:11: Csak pártütésre törekszik a rossz ember, de kegyetlen követet küldenek ellene.
Példabeszédek 17:12: Inkább a fiát vesztett medvével találkozzék az ember, mint egy ostobával, amikor megzavarodik.
Példabeszédek 17:13: Aki rosszal fizet a jóért, annak a házából nem távozik el a baj.
Példabeszédek 17:14: A viszály kezdete olyan, mint amikor megindul az árvíz, azért tartsd távol magad a perpatvartól, mielőtt kitör.
Példabeszédek 17:15: Aki igaznak mondja a bűnöst, és aki bűnösnek mondja az igazat: mindkettőjüket egyaránt utálja az ÚR.
Példabeszédek 17:16: Mire való a vételár az ostoba kezében, hogy bölcsességet vegyen, holott esze sincsen?
Példabeszédek 17:17: Mindig szeret a barát, de testvérré a nyomorúságban válik.
Példabeszédek 17:18: Esztelen ember, aki kezet ad, és kezességet vállal a barátjáért.
Példabeszédek 17:19: A bűnt szereti, aki veszekedni szeret, és aki nagyra tátja száját, saját romlását keresi.
Példabeszédek 17:20: Az álnok szívű embernek nem lesz jó vége, és a csalárd nyelvű bajba kerül.
Példabeszédek 17:21: Az ostoba bánatot okoz szülőjének, és nem tud örülni a bolondnak az apja.
Példabeszédek 17:22: A vidám szív a legjobb orvosság, a bánatos lélek pedig a csontokat is kiszárítja.
Példabeszédek 17:23: A bűnös elfogadja a titokban adott vesztegetést, és elferdíti az igazság ösvényét.
Példabeszédek 17:24: Az értelmes ember előtt ott van a bölcsesség, de az ostoba szeme a föld végén kalandozik.
Példabeszédek 17:25: Az ostoba fiú bosszantja apját, és keseríti anyját.
Példabeszédek 17:26: Nem való megbírságolni az igaz embert, és megverni az elöljárót, ha becsületes.
Példabeszédek 17:27: A tudós ember takarékoskodik beszédével, és aki értelmes, az higgadt lelkű.
Példabeszédek 17:28: Még az ostobát is bölcsnek gondolják, ha hallgat, és értelmesnek azt, aki csukva tartja a száját.
Példabeszédek 18:1: A különc a maga kívánsága után jár, és hadakozik minden jóravaló dolog ellen.
Példabeszédek 18:2: Az ostoba nem leli kedvét az értelemben, csak saját eszének a fitogtatásában.
Példabeszédek 18:3: Ahová bűnös érkezik, oda megérkezik a megvetés is, és a szégyentelenséggel együtt jár a gyalázat.
Példabeszédek 18:4: Mély víz az ember szájának a beszéde, áradó patak, bölcsesség forrása.
Példabeszédek 18:5: Nem jó a bűnösnek kedvezni, sem jogaiból kiforgatni az igaz embert.
Példabeszédek 18:6: Az ostoba ajka perpatvart okoz, és szája vereséget idéz elő.
Példabeszédek 18:7: Az ostobának saját szája a romlása, és ajka önmagának a csapdája.
Példabeszédek 18:8: A rágalmazó szavai, mint a jó falatok, behatolnak a test belsejébe.
Példabeszédek 18:9: Aki munkájában hanyag, az testvére annak, aki tönkretesz.
Példabeszédek 18:10: Erős torony az ÚR neve, oda fut az igaz, és védelmet talál.
Példabeszédek 18:11: A gazdagnak a vagyon az erős városa, magas várfalnak képzeli.
Példabeszédek 18:12: Akire romlás vár, annak fölfuvalkodik a szíve, de akire dicsőség, az alázatos.
Példabeszédek 18:13: Aki arra felel, amit meg sem hallgatott, azt bolondnak tartják, és megpirongatják.
Példabeszédek 18:14: Az ember lelke elviseli a szenvedést, de ha a lélek összetörik, azt el lehet-e hordozni?
Példabeszédek 18:15: Az értelmes ember szíve ismeretet szerez, és a bölcsek füle ismeretre törekszik.
Példabeszédek 18:16: Az ajándék tág teret nyit az ember előtt, és az előkelők elé juttatja.
Példabeszédek 18:17: Igaznak látszik az, aki először szól a perben, de sorra kerül ellenfele is, és megcáfolja.
Példabeszédek 18:18: A sorsvetés megszünteti a viszálykodást, és szétválasztja az erőszakosakat.
Példabeszédek 18:19: A rászedett testvér hozzáférhetetlenebb az erős városnál, és a viszály olyan, mint egy váron a zár.
Példabeszédek 18:20: Amit mond az ember, annak a gyümölcséből fog jóllakni a teste, és amit a beszéde terem, azzal kell jóllaknia.
Példabeszédek 18:21: Élet és halál van a nyelv hatalmában, amelyiket szereti az ember, annak a gyümölcsét eszi.
Példabeszédek 18:22: Aki jó feleséget talált, kincset talált, és elnyerte az ÚR jóakaratát.
Példabeszédek 18:23: Könyörögve szól a szegény, de a gazdag keményen válaszol.
Példabeszédek 18:24: Van ember, aki bajba juttatja embertársait, de van olyan barát, aki ragaszkodóbb a testvérnél.
Példabeszédek 19:1: Jobb a feddhetetlenül élő szegény, mint az álnok beszédű ostoba.
Példabeszédek 19:2: Ismeret nélkül az igyekezet sem jó, és a gyors lábú félreléphet.
Példabeszédek 19:3: Az embert a saját bolondsága vezeti félre, mégis az ÚR ellen zúgolódik a szíve.
Példabeszédek 19:4: A vagyon sok barátot szerez, a nincstelentől a barátja is elválik.
Példabeszédek 19:5: Nem marad büntetlen a hamis tanú, és nem menekül meg, aki hazugságot beszél.
Példabeszédek 19:6: Sokan hízelegnek az előkelő embernek, és az ajándékozónak mindenki barátja.
Példabeszédek 19:7: A szegényt a testvérei is mind gyűlölik, még inkább eltávolodnak tőle barátai szavaival unszolja őket, de hiába.
Példabeszédek 19:8: Aki értelmet szerez, önmagát szereti, aki megőrzi tudását, megtalálja a jót.
Példabeszédek 19:9: Nem marad büntetlen a hamis tanú, és elpusztul, aki hazugságot beszél.
Példabeszédek 19:10: Nem illik az ostobához a fényűzés, sem a szolgához az uralkodás a vezetőkön.
Példabeszédek 19:11: Az értelmes ember türelmes, díszére válik, ha megbocsátja a vétket.
Példabeszédek 19:12: Ha a király haragszik, olyan, mintha oroszlán morogna, de jóakarata olyan, mint a fűre hulló harmat.
Példabeszédek 19:13: Apjának szerencsétlensége az ostoba fiú, és mint a szüntelen csepegő háztető, olyan a zsémbes asszony.
Példabeszédek 19:14: A ház és a vagyon apai örökség, de az ÚRtól van az okos feleség.
Példabeszédek 19:15: A restség mély álomba merít, és a lusta ember éhezik.
Példabeszédek 19:16: Aki megtartja a parancsot, megtartja életét, de aki nem törődik teendőivel, meghal.
Példabeszédek 19:17: Aki könyörül a nincstelenen, az ÚRnak ad kölcsön, mert ő megtéríti jótéteményét.
Példabeszédek 19:18: Fenyítsd meg fiadat, míg van remény, de ne vigyen odáig indulatod, hogy halálát okozd!
Példabeszédek 19:19: A nagy haragú ember fizessen bírságot, mert ha elengeded neki, még nő a haragja.
Példabeszédek 19:20: Hallgass a tanácsra, és fogadd el az intést, hogy végre bölcs légy!
Példabeszédek 19:21: Sokféle szándék van az ember szívében, de csak az ÚR tanácsa valósul meg.
Példabeszédek 19:22: Amit az embertől megkívánnak, az a hűség, ezért jobb a szegény ember a hazugnál.
Példabeszédek 19:23: Az ÚR félelme életet jelent: az ember elégedetten alszik, nem éri veszedelem.
Példabeszédek 19:24: Belenyújtja kezét a rest a tálba, de már a szájához nem viszi.
Példabeszédek 19:25: Ha megvered a csúfolódót, az együgyű okul, ha megfedded az okost, az belátja annak értelmét.
Példabeszédek 19:26: Szégyellni való és gyalázatos az a fiú, aki bántalmazza apját, vagy elkergeti anyját.
Példabeszédek 19:27: Ha nem hallgatsz, fiam, az intésre, tévelyegni fogsz, okos tanítások nélkül!
Példabeszédek 19:28: A haszontalan tanú csúfot űz a törvényből, a bűnösök szája pedig csak úgy nyeli az álnokságot.
Példabeszédek 19:29: A csúfolódókat készen várja az ítélet, és az ostobák hátát az ütleg.
Példabeszédek 20:1: A bor csúfolódóvá tesz, a részegítő ital lármássá, senki sem bölcs, aki attól tántorog.
Példabeszédek 20:2: A király haragja olyan, mint az oroszlán morgása, aki fölidézi, maga ellen vét.
Példabeszédek 20:3: Távol maradni a perpatvartól: dicsőség, a bolond mind belekeveredik.
Példabeszédek 20:4: Nem szánt ősszel a rest, de ha majd aratni akar, nem lesz mit.
Példabeszédek 20:5: Mély víz az ember szívének a terve, de az okos ember kimeríti.
Példabeszédek 20:6: Sok ember hirdeti, hogy ő hűséges, de ki találhat megbízható embert?
Példabeszédek 20:7: Feddhetetlenül él az igaz, még a fiai is boldogok lesznek.
Példabeszédek 20:8: Ha a király az ítélőszékben ül, tekintete észrevesz minden rosszat.
Példabeszédek 20:9: Ki mondhatja: tisztán tartottam szívemet, tiszta vagyok, nincs vétkem?
Példabeszédek 20:10: A kétféle súlyt és a kétféle vékát egyaránt utálja az ÚR.
Példabeszédek 20:11: Már egy gyermek tetteiből is fel lehet ismerni, hogy tiszta és helyes-e, amit tesz!
Példabeszédek 20:12: A halló fület és a látó szemet egyaránt az ÚR alkotta.
Példabeszédek 20:13: Ne szeresd az alvást, mert elszegényedsz tartsd nyitva a szemed, és jóllakhatsz kenyérrel.
Példabeszédek 20:14: Rossz! Rossz! - mondja a vevő, de amint elmegy, már dicsekszik.
Példabeszédek 20:15: Lehet bőven arany és gyöngy, de legdrágább kincs az okosan beszélő száj.
Példabeszédek 20:16: Vedd el a ruháját, mert kezességet vállalt másért, és zálogold meg az idegenért!
Példabeszédek 20:17: Ízlik az embernek a hazugsággal szerzett kenyér, de végül kaviccsal lesz tele a szája.
Példabeszédek 20:18: Tanácsadás erősíti meg a terveket, és irányítás kell a hadviseléshez.
Példabeszédek 20:19: A rágalmazó titkokat fed fel, azért a fecsegővel ne barátkozz!
Példabeszédek 20:20: Aki apját vagy anyját átkozza, annak mécsese a legnagyobb sötétben alszik ki.
Példabeszédek 20:21: Az előre kikövetelt örökségen végül is nem lesz áldás.
Példabeszédek 20:22: Ne mondd: Megfizetek a rosszért! Reménykedj az ÚRban, ő megsegít téged.
Példabeszédek 20:23: Utálja az ÚR a kétféle súlyt, és a hamis mérleg nem jó dolog.
Példabeszédek 20:24: Az ÚR irányítja a férfi lépteit, az ember hogyan érthetné meg útját?
Példabeszédek 20:25: Csapdába esik, aki valamit meggondolatlanul odaszentel, mert a fogadalomtétel után hiába bánkódik.
Példabeszédek 20:26: A bölcs király leteríti a bűnösöket, és kocsival hajt rájuk.
Példabeszédek 20:27: Az ember lelke az ÚRtól kapott mécses, egészen átkutatja a test belsejét.
Példabeszédek 20:28: Szeretet és hűség őrzi a királyt, és szeretet támogatja trónját.
Példabeszédek 20:29: Az ifjaknak dísze az erő, az öregek ékessége pedig az ősz haj.
Példabeszédek 20:30: Zúzódások, sebek tisztítanak meg a gonoszságtól, és a test belsejében is érzett csapások.
Példabeszédek 21:1: Olyan az ÚR kezében a király szíve, mint a patak vize: arra vezeti, amerre akarja.
Példabeszédek 21:2: Minden útját helyesnek tartja az ember, de az ÚR vizsgálja meg a szíveket.
Példabeszédek 21:3: Az igaz és törvényes cselekvést többre becsüli az ÚR, mint az áldozatot.
Példabeszédek 21:4: A gőgös tekintet és a kevély szív a bűnösök mécsese: vétek.
Példabeszédek 21:5: A szorgalmasnak a tervei csak hasznot hoznak, de mindenki, aki elsieti a dolgát, csak ínségbe jut.
Példabeszédek 21:6: A hazug nyelvvel szerzett kincs tovaszálló pára és halálos csapda.
Példabeszédek 21:7: A bűnösöket elsodorja erőszakosságuk, mert nem akarják teljesíteni a törvényt.
Példabeszédek 21:8: Tekervényes a bűnös ember útja, de a tisztának az eljárása egyenes.
Példabeszédek 21:9: Jobb a tető sarkán lakni, mint zsémbes asszonnyal együtt a házban.
Példabeszédek 21:10: A bűnös lelke rosszat kíván, még a barátjára sem néz jóindulattal.
Példabeszédek 21:11: Ha megbírságolják a csúfolódót, az együgyű lesz bölcs, de ha a bölcset oktatják, maga okul belőle.
Példabeszédek 21:12: Az igaz szemmel tartja a bűnös házát, és a bűnösöket romlásba dönti.
Példabeszédek 21:13: Aki bedugja fülét a nincstelen segélykiáltására, annak sem válaszolnak majd, amikor ő kiált.
Példabeszédek 21:14: A titkon adott ajándék megenyhíti a haragot, és a zsebbe dugott vesztegetés a heves indulatot.
Példabeszédek 21:15: Az igaznak öröm, ha a törvény jut érvényre, de a gonosztevőnek rettegés.
Példabeszédek 21:16: Az értelem útjáról letévedő ember az árnyak gyülekezetébe jut majd.
Példabeszédek 21:17: Ínségre jut, aki szeret vigadozni, aki szereti a bort és az olajat, nem gazdagszik meg.
Példabeszédek 21:18: Váltságdíj lesz az igazért a bűnös, és a becsületesek helyett a hűtlen.
Példabeszédek 21:19: Jobb a puszta földjén lakni, mint zsémbes és bosszús asszonnyal.
Példabeszédek 21:20: Drága kincs és olaj van a bölcs hajlékában, az ostoba ember pedig eltékozolja azt.
Példabeszédek 21:21: Aki igazságra és hűségre törekszik, életet, igazságot és megbecsülést talál.
Példabeszédek 21:22: Behatol a bölcs a hősök városába, és lerombolja megbízhatónak vélt erődjét.
Példabeszédek 21:23: Aki vigyáz a szájára és a nyelvére, életét őrzi meg a nyomorúságtól.
Példabeszédek 21:24: A kevély gőgösnek csúfolódó a neve, dühében gőgösen viselkedik.
Példabeszédek 21:25: A restet megöli vágyakozása, mert nem akar dolgozni egész nap csak vágyakozik, az igaz pedig ad, és nem fukarkodik.
Példabeszédek 21:27: A bűnösök áldozata utálatos, kivált ha galád dologért hozzák.
Példabeszédek 21:28: Aki hazugságot tanúsít, elvész, de aki meggyőződött az ügyről, az mindig beszélhet.
Példabeszédek 21:29: Szemtelen képet vág a bűnös ember, a becsületes pedig rendben tartja dolgait.
Példabeszédek 21:30: Nem használ a bölcsesség és az értelem, sem a tanács az ÚRral szemben.
Példabeszédek 21:31: Készen áll a ló a csata napján, de az ÚR adja a győzelmet.
Példabeszédek 22:1: Többet ér a jó hírnév a nagy gazdagságnál, a jóindulat jobb az ezüstnél és az aranynál.
Példabeszédek 22:2: Találkozik a gazdag a szegénnyel: mindegyiket az ÚR alkotta.
Példabeszédek 22:3: Ha az okos látja a veszedelmet, elrejtőzik, az együgyűek pedig belekeverednek, és megjárják.
Példabeszédek 22:4: Az alázatnak és az ÚR félelmének jutalma gazdagság, dicsőség és élet.
Példabeszédek 22:5: Tövisek és kelepcék vannak a görbe úton: aki vigyáz magára, messze elkerüli azokat.
Példabeszédek 22:6: Neveld a gyermeket a neki megfelelő módon, még ha megöregszik, akkor sem tér el attól.
Példabeszédek 22:7: A gazdag uralkodik a szegényeken, és az adós szolgája a kölcsönadónak.
Példabeszédek 22:8: Aki álnokságot vet, bajt arat, és megsemmisül haragjának botja.
Példabeszédek 22:9: A jóságos tekintetű ember áldott lesz, mert ad kenyeréből a nincstelennek.
Példabeszédek 22:10: Űzd el a csúfolódót, és elmegy vele a perlekedés, megszűnik a peres ügy és a gyalázat.
Példabeszédek 22:11: Aki szereti a szív tisztaságát, és jóindulattal beszél, annak barátja a király.
Példabeszédek 22:12: Az ÚR szeme ügyel az ismeretre, a hűtlenek beszédét meghiúsítja.
Példabeszédek 22:13: Ezt mondja a rest: Oroszlán van odakinn, megöl engem a szabadban.
Példabeszédek 22:14: Mély verem az idegen nő szája, beleesik, akire haragszik az ÚR.
Példabeszédek 22:15: A gyermek szívéhez hozzátartozik az ostobaság, de a fenyítő bot kiűzi belőle.
Példabeszédek 22:16: Aki elnyomja a nincstelent, hogy maga gyarapodjék, és a gazdagnak ad, egyszer majd ínségre jut.
Példabeszédek 22:17: Fordítsd ide füledet, hallgasd a bölcsek szavait, és figyeljen elméd tudományomra!
Példabeszédek 22:18: Mert gyönyörűséget szerez, ha őrzöd azokat magadban, ajkadon is állandóan ott lesznek.
Példabeszédek 22:19: Legyen az ÚRban bizodalmad, ezt tanítom ma neked, bizony, neked!
Példabeszédek 22:20: Már előbb is írtam neked tanácsokat és tudnivalókat, tanítva téged arra, hogy ezek valóban igaz mondások, hogy igaz mondásokkal felelhess annak, aki küldött.
Példabeszédek 22:22: Ne rabold ki a szegényt, mivel szegény ő, és ne tipord el a nyomorultat a kapuban!
Példabeszédek 22:23: Mert az ÚR perli perüket, és fosztogatóikat megfosztja életüktől.
Példabeszédek 22:24: Ne tarts barátságot a haragos természetűvel, és ne járj együtt a heveskedővel, mert megszokod ösvényeit, és magadnak állítasz csapdát!
Példabeszédek 22:26: Ne tartozz azok közé, akik kezet adnak, és adósságért kezességet vállalnak!
Példabeszédek 22:27: Miért vegyék el alólad fekvőhelyedet is, ha nem lesz miből fizetned?
Példabeszédek 22:28: Ne mozdítsd el az ősi határt, amelyet őseid jelöltek ki!
Példabeszédek 22:29: Ha látsz ügyesen dolgozó embert, az a királyok szolgálatába fog állani, nem marad az alacsonyrangúak szolgálatában.
Példabeszédek 23:1: Ha uralkodóval együtt ülsz le enni, jól gondold meg, mi van előtted, mert ha telhetetlen vagy, kést tettél a torkodra!
Példabeszédek 23:3: Ne kívánd jó falatjait, mert csalétek az!
Példabeszédek 23:4: Ne fáradj azon, hogy meggazdagodj, a magad belátásából hagyd abba!
Példabeszédek 23:5: Alig száll rá tekinteted, már nincs meg, mert gyorsan szárnya támad, az ég felé repül, mint a saskeselyű.
Példabeszédek 23:6: Ne edd az irigy ember kenyerét, és ne kívánd jó falatjait, mert olyan ő, mint aki számolgat magában: Egyél, igyál! - mondja neked, de nem szívesen.
Példabeszédek 23:8: Megevett falatodat ki fogod hányni, és kedves szavaidat elvesztegeted.
Példabeszédek 23:9: Az ostoba füle hallatára ne beszélj, mert csak megveti okos szavaidat.
Példabeszédek 23:10: Ne mozdítsd el az ősi határt, és az árvák mezejére ne menj!
Példabeszédek 23:11: Mert megváltójuk erős: ő perli majd perüket veled.
Példabeszédek 23:12: Szívleld meg az intést, és hallgass az okos beszédre!
Példabeszédek 23:13: Ne sajnáld megfenyíteni a gyermeket, nem hal bele, ha megvered bottal.
Példabeszédek 23:14: Te csak bottal vered meg, de lelkét a holtak hazájától mented meg.
Példabeszédek 23:15: Fiam, ha bölcs a szíved, örül az én szívem is.
Példabeszédek 23:16: Vigad a bensőm, ha ajkad őszintén szól.
Példabeszédek 23:17: Ne irigyelje szíved a vétkeseket, inkább az URat féld mindennap, mert van még jövendő, és reménységed nem semmisül meg.
Példabeszédek 23:19: Hallgass rám, fiam, légy bölcs, és irányítsd szíved a helyes útra!
Példabeszédek 23:20: Ne tarts a bor mellett dőzsölőkkel, se a falánk húsevőkkel!
Példabeszédek 23:21: Mert a dőzsölő és a falánk elszegényedik, és rongyokba öltöztet a sok alvás.
Példabeszédek 23:22: Hallgass apádra, ő nemzett téged, és ne vesd meg anyádat, ha megöregszik!
Példabeszédek 23:23: Vedd meg, és ne add el az igazságot, a bölcsességet, az intést és az értelmet!
Példabeszédek 23:24: Vígan örvendezik az igaznak az apja, és aki bölcset nemzett, örül annak.
Példabeszédek 23:25: Örüljön apád és anyád, vigadjon, aki szült téged!
Példabeszédek 23:26: Add nekem a szívedet, fiam, és tartsd szemed előtt utaimat!
Példabeszédek 23:27: Mély verem a parázna nő, és szoros kút az idegen asszony.
Példabeszédek 23:28: Úgy leselkedik, mint egy rabló, és szaporítja a hűtlen emberek számát.
Példabeszédek 23:29: Kinek jaj? Kinek fáj? Kivel veszekednek? Kinek van gondja? Kit vernek véresre hiába? Kinek zavaros a szeme?
Példabeszédek 23:30: Azoknak, akik bor mellett mulatnak, és a fűszeres bort kóstolgatni járnak.
Példabeszédek 23:31: Ne nézd a bort, hogyan vöröslik, hogyan gyöngyözik a pohárban. Bizony simán lecsúszik az!
Példabeszédek 23:32: De végül megcsíp, mint a kígyó, megmar, mint a vipera.
Példabeszédek 23:33: Szemed zavaros dolgokat lát, te magad pedig össze-vissza beszélsz.
Példabeszédek 23:34: És olyan leszel, mint aki tenger közepén fekszik, vagy mint aki az árbockosárban fekszik.
Példabeszédek 23:35: Ütöttek engem, de nem fájt, vertek, de nem tudtam róla! Amint fölébredek, folytatom, ugyanezt keresem.
Példabeszédek 24:1: Ne irigyeld a rossz embereket, és ne kívánj velük lenni!
Példabeszédek 24:2: Mert pusztításon töpreng a szívük, és bántó, amit beszél az ajkuk.
Példabeszédek 24:3: Bölcsesség építi a házat, értelem szilárdítja meg, és ismeret tölti meg a szobákat mindenféle drága és kedves értékkel.
Példabeszédek 24:5: A bölcs férfi erős, és a tudós ember nagy erejű.
Példabeszédek 24:6: Irányítás kell a hadviseléshez, és segítséget jelent a sok tanácsadó.
Példabeszédek 24:7: Magas a bolondnak a bölcsesség: ne nyissa ki száját a kapuban!
Példabeszédek 24:8: Aki gonosz tettet tervez, azt alattomos embernek hívják.
Példabeszédek 24:9: Az alattomos bolondság vétek, és utálják az emberek a csúfolódót.
Példabeszédek 24:10: Ha a nyomorúság idején gyenge vagy, kevés az erőd.
Példabeszédek 24:11: Mentsd meg azokat, akiket halálra visznek, és ne fordulj el azoktól, akiket a vesztőhelyre hurcolnak!
Példabeszédek 24:12: Ha azt mondanád, hogy erről nem tudunk, az, aki a szíveket vizsgálja, beléd lát, és aki lelkedet őrzi, ismer ő megfizet az embernek cselekedete szerint.
Példabeszédek 24:13: Egyél, fiam, mézet, mert jó, és a lépes méz édes az ínyednek.
Példabeszédek 24:14: Tudd meg hát, hogy ilyen a bölcsesség a lelkednek: ha megtalálod, van jövendőd, és reménységed nem semmisül meg.
Példabeszédek 24:15: Ne ólálkodj, te bűnös, az igaz lakóhelyénél, ne pusztítsd el nyugvóhelyét!
Példabeszédek 24:16: Mert ha hétszer elesik is az igaz, mégis fölkel, de a bűnösök elbuknak a bajban.
Példabeszédek 24:17: Ha elesik ellenséged, ne örülj, és ha elbukik, ne vigadjon a szíved, mert az ÚR meglátja, rosszallja, és elfordítja haragját róla.
Példabeszédek 24:19: Ne haragudj a gonosztevőkre, ne irigyeld a bűnösöket!
Példabeszédek 24:20: Mert nincs jövője a gonosznak, a bűnösök mécsese kialszik.
Példabeszédek 24:21: Féljed, fiam, az URat és a királyt, és felforgatók közé ne keveredj!
Példabeszédek 24:22: Mert hirtelen támad rájuk a veszedelem és ki tudja: kettőjüktől milyen pusztulás jön?
Példabeszédek 24:23: Ezek is a bölcsek mondásai: Nem jó a személyválogatás a törvénykezésben.
Példabeszédek 24:24: Aki igaznak mondja a bűnöst, azt átkozzák a népek, és kárhoztatják a nemzetek.
Példabeszédek 24:25: De akik igazságot szolgáltatnak: jó dolguk lesz, és gazdag áldás száll rájuk.
Példabeszédek 24:26: Ajkakat csókol az, aki helyes választ ad.
Példabeszédek 24:27: Lásd el kinti tennivalódat, és végezd el mezei munkádat, azután építsd házadat!
Példabeszédek 24:28: Ne tanúskodj ok nélkül embertársad ellen: rászednéd-e beszédeddel?
Példabeszédek 24:29: Ne mondd: Ahogy ő bánt velem, én is úgy bánok vele, megfizetek mindenkinek cselekedete szerint!
Példabeszédek 24:30: Elmentem a lusta ember földje mellett, és az esztelen ember szőlője mellett, és láttam, hogy egészen fölverte a gaz, színét elfedte a gyom, és kőkerítése összedőlt.
Példabeszédek 24:32: Amikor ezt láttam, elgondolkoztam, elnéztem, és ezt az okulást szereztem: Még egy kis alvás, egy kis szunnyadás, összetett kézzel fekvés: így tör rád a szegénység, mint az útonálló, és a szűkölködés, mint egy fegyveres ember.
Példabeszédek 25:1: Ezek is Salamon példabeszédei, amelyeket Ezékiásnak, Júda királyának emberei gyűjtöttek össze: Isten dicsősége az, hogy a dolgokat elrejti. A királyok dicsősége az, hogy a dolgokat kikutatják.
Példabeszédek 25:3: Az ég magassága, a föld mélysége és a királyok szíve kikutathatatlan.
Példabeszédek 25:4: Távolítsd el az ezüstből a salakot: az ötvös edényt készít belőle.
Példabeszédek 25:5: Távolítsd el a bűnöst a király elől, és trónját megerősíti az igazság.
Példabeszédek 25:6: Ne tetszelegj a király előtt, és az előkelők helyére ne állj, mert jobb, ha azt mondják neked, hogy jöjj előbbre, mint ha megaláznak egy előkelő előtt, akit magad is látsz!
Példabeszédek 25:8: Ne állj ki elhamarkodottan, amikor perelsz, mert mit csinálsz majd a végén, ha ellenfeled megszégyenít?
Példabeszédek 25:9: A magad perét pereld ellenfeleddel, de a más titkát ne fedd föl, mert aki hallja, szidalmaz téged, és rágalmazásod nem vonhatod vissza!
Példabeszédek 25:11: Mint az aranyalma ezüsttányéron, olyan a helyén mondott ige.
Példabeszédek 25:12: Mint az aranyfüggő és a színarany ékszer, olyan a bölcs feddés a szófogadó fülnek.
Példabeszédek 25:13: Mint a hideg hó aratás idején, olyan a hűséges követ azoknak, akik küldik, mert felüdíti urai lelkét.
Példabeszédek 25:14: Felhő és szél eső nélkül: ilyen az, aki meg nem adott ajándékkal dicsekszik.
Példabeszédek 25:15: Türelemmel a fejedelmet is rá lehet beszélni, és a szelíd szó a csökönyösséget is megtöri.
Példabeszédek 25:16: Ha mézet találsz, egyél, amennyi jólesik, de túl sokat ne egyél, mert kihányod!
Példabeszédek 25:17: Ritkán tedd lábadat embertársad házába, mert megsokallja, és meggyűlöl.
Példabeszédek 25:18: Pöröly, kard és éles nyíl az olyan ember, aki hamisan tanúskodik embertársa ellen.
Példabeszédek 25:19: Mint a rossz fog és a tántorgó láb, olyan lesz a hűtlenek bizakodása a nyomorúság idején.
Példabeszédek 25:20: Mint aki leveti ruháját hideg időben, vagy mint aki ecetet kever lúggal, olyan az, aki a rosszkedvű ember előtt dalol.
Példabeszédek 25:21: Ha éhezik, aki gyűlöl téged, adj neki kenyeret, és ha szomjazik, adj neki vizet, mert parazsat gyűjtesz a fejére, az ÚR pedig visszafizeti, amit adtál.
Példabeszédek 25:23: Az északi szél esőt szül, a suttogó nyelv pedig haragos arcot.
Példabeszédek 25:24: Jobb a háztető sarkán lakni, mint zsémbes asszonnyal együtt a házban.
Példabeszédek 25:25: Mint hideg víz a tikkadt embernek, olyan a messze földről kapott jó hír.
Példabeszédek 25:26: Fölkavart forrás és romlott vizű kút: olyan az igaz, ha a bűnös előtt meginog.
Példabeszédek 25:27: Sok mézet enni nem jó, és a nehéz dolgokat kutatni nehéz.
Példabeszédek 25:28: Mint a város, amelynek csupa rés a kőfala, olyan az az ember, akinek nincs önuralma.
Példabeszédek 26:1: Mint hó a nyárhoz és eső az aratáshoz, úgy nem illik az ostobához a dicsőség.
Példabeszédek 26:2: Ahogyan elszáll a madár, és elrepül a fecske, úgy az ok nélküli átok sem teljesül.
Példabeszédek 26:3: Ostor való a lónak, zabla a szamárnak, és bot az ostobák hátának.
Példabeszédek 26:4: Ne felelj az ostobának a bolondságához illően, mert magad is hasonló leszel hozzá!
Példabeszédek 26:5: Felelj meg az ostobának a bolondságához illően, hogy ne tarthassa magát bölcsnek.
Példabeszédek 26:6: Lábát vágja le, és erőszakot szenved, aki ostobával küld üzenetet.
Példabeszédek 26:7: Lóg a béna ember lába, meg a példázat is az ostoba szájában.
Példabeszédek 26:8: Mint aki követ tesz a parittyába, úgy jár az, aki tiszteletet ad az ostobának.
Példabeszédek 26:9: Beleakad a tövis a részeg kezébe, meg a példázat is az ostoba szájába.
Példabeszédek 26:10: Mint egy íjász, aki mindenkit megsebez, olyan az, aki ostobát fogad fel, vagy csavargókat fogad fel.
Példabeszédek 26:11: Ahogyan a kutya visszatér okádására, úgy ismétli meg bolondságát az ostoba.
Példabeszédek 26:12: Láttál olyan embert, aki bölcsnek tartja magát? Több reményt fűzhetsz az ostobához, mint hozzá.
Példabeszédek 26:13: Ezt mondja a rest: Oroszlánkölyök van az úton, oroszlán van a tereken!
Példabeszédek 26:14: Forog az ajtó a sarkán, a rest meg az ágyán.
Példabeszédek 26:15: Belenyújtja a rest a kezét a tálba, de arra is lusta, hogy a szájához vigye.
Példabeszédek 26:16: Bölcsebbnek tartja magát a rest hét olyannál, aki értelmesen felel.
Példabeszédek 26:17: Kóbor kutyát ragad fülön, aki olyan perbe avatkozik, amihez semmi köze.
Példabeszédek 26:18: Mint az eszeveszett ember, aki tüzes és halálos nyilakat lövöldöz, olyan az, aki becsapja embertársát, és aztán így szól: Hiszen csak tréfáltam!
Példabeszédek 26:20: Ha elfogy a fa, kialszik a tűz, ha nincs rágalmazó, megszűnik a viszály.
Példabeszédek 26:21: A szén parázslik, a fa lángol, a viszálykodó ember pedig perpatvart szít.
Példabeszédek 26:22: A rágalmazó szavai, mint a jó falatok, behatolnak a test belsejébe.
Példabeszédek 26:23: Az ezüstmáz bevonja az agyagedényt, a sima ajak pedig a gonosz szívet.
Példabeszédek 26:24: Beszédével álcázza szándékát a gyűlölködő, míg magában alattomosságot gondol.
Példabeszédek 26:25: Ha kedvesen szól, ne higgy neki, mert hét utálatosság van szívében!
Példabeszédek 26:26: El lehet takarni a gyűlöletet csalással, de lelepleződik a gonoszság a gyülekezetben.
Példabeszédek 26:27: Aki vermet ás, beleesik, és aki követ dob el, arra esik vissza.
Példabeszédek 26:28: A hazug nyelvű gyűlöli azt, akit eltiport, és a sima szájú bukást idéz elő.
Példabeszédek 27:1: Ne dicsekedj a holnapi nappal, mert nem tudod, mit hoz az a nap!
Példabeszédek 27:2: Más dicsérjen téged, ne a te szájad, az idegen, és ne a te ajkad!
Példabeszédek 27:3: Súlyos a kő, és nehéz a homok, de a bolond bosszantása mindkettőnél nehezebb.
Példabeszédek 27:4: Kegyetlen indulat a túláradó harag, de ki állhat meg a féltékenységgel szemben?
Példabeszédek 27:5: Jobb a nyílt feddés a titkolt szeretetnél.
Példabeszédek 27:6: Jó szándékúak a baráttól kapott sebek, de csalárd a gyűlölködőnek a csókja.
Példabeszédek 27:7: Jóllakott ember a lépes mézet is eltapossa, de az éhes embernek még a keserű is édes.
Példabeszédek 27:8: Mint a madár, amely elhagyja fészkét, olyan az az ember, aki elhagyja lakóhelyét.
Példabeszédek 27:9: Az olaj és a jó illat vidámít, de a jó barát lélekből jövő tanácsa is.
Példabeszédek 27:10: Barátodat és apád barátját ne hagyd cserben! Ne menj testvéred házába, mikor bajban vagy! Többet ér a közeli szomszéd a távoli testvérnél.
Példabeszédek 27:11: Légy bölcs, fiam, és vidíts fel engem, hogy megfelelhessek annak, aki gyaláz.
Példabeszédek 27:12: Ha az okos látja a veszedelmet, elrejtőzik, az együgyűek pedig belekeverednek, és megjárják.
Példabeszédek 27:13: Vedd el ruháját, mert kezességet vállalt másért, és zálogold meg az idegenért!
Példabeszédek 27:14: Aki kora reggel nagy hangon áldja embertársát, átoknak veszik azt tőle.
Példabeszédek 27:15: A záporeső idején csepegő háztető és a zsémbes asszony egyformák: aki feltartóztatja, szelet tartóztat fel, és jobbjával olajat fog meg.
Példabeszédek 27:17: Vassal formálják a vasat, és egyik ember formálja a másikat.
Példabeszédek 27:18: Aki a fügefát gondozza, az eszi a gyümölcsét, és aki gondoskodik uráról, azt megbecsülik.
Példabeszédek 27:19: Ahogyan a víz tükrözi az arcot, úgy tükröződik a szívben az ember.
Példabeszédek 27:20: Amilyen telhetetlen a halál és az elmúlás helye, éppoly telhetetlen az emberi szem.
Példabeszédek 27:21: Ami az ezüstnek az olvasztótégely és az aranynak az olvasztókemence, az az embernek a jó hírneve.
Példabeszédek 27:22: Ha apróra töröd is a bolondot mozsárban, mozsártörővel, akkor sem megy ki belőle a bolondság.
Példabeszédek 27:23: Ismerd meg juhaidat egyenként, törődj gondosan a nyájakkal, mert a kincs nem marad meg örökké, sem az ékszer nemzedékről nemzedékre!
Példabeszédek 27:25: Amikor behordják a szénát, előtűnik a sarjú, és mikor begyűjtik a hegyekről a takarmányt, akkor a bárányokért ruhát, a kecskékért mezőt vehetsz és lesz elég kecsketejed eledelre, házad népe eledelére és szolgálóid megélhetésére.
Példabeszédek 28:1: Futnak a bűnösök, ha nem üldözik is őket, de az igazak biztosnak érzik magukat, mint egy oroszlán.
Példabeszédek 28:2: Sok a vezető, ha pártütés van az országban, míg egy értelmes és okos ember soká fenntartja a rendet.
Példabeszédek 28:3: Ha szegény ember a nincstelenek elnyomója, olyan az, mint a felhőszakadás, mely után nincs kenyér.
Példabeszédek 28:4: Akik elhanyagolják a tanítást, dicsérik a bűnösöket, de akik megfogadják a tanítást, ellenük támadnak.
Példabeszédek 28:5: A rossz emberek nem értik meg a törvényt, de akik keresik az URat, egészen megértik.
Példabeszédek 28:6: Jobb a feddhetetlenül élő szegény annál, aki gazdag, de görbe utakon jár.
Példabeszédek 28:7: Aki ügyel a tanításra, értelmes fiú az, de aki a dőzsölőkkel tart, szégyent hoz apjára.
Példabeszédek 28:8: Aki kamattal és uzsorával gyarapítja vagyonát, annak gyűjt, aki könyörül a nincsteleneken.
Példabeszédek 28:9: Aki elfordítja a fülét, és nem hallgat a tanításra, annak még az imádsága is utálatos.
Példabeszédek 28:10: Aki a becsületeseket rossz útra csábítja, maga esik a verembe, de a feddhetetlenekre szép örökség vár.
Példabeszédek 28:11: A gazdag ember bölcsnek tartja magát, de a nincstelen, ha értelmes, átlát rajta.
Példabeszédek 28:12: Ha az igazak vigadnak, az nagy dicsőséget jelent, ha a bűnösök kerülnek felül, keresni kell az embereket.
Példabeszédek 28:13: Aki takargatja vétkeit, annak nem lesz jó vége, aki pedig megvallja és elhagyja, az irgalmat nyer.
Példabeszédek 28:14: Boldog ember, aki mindig istenfélő, de a kemény szívű bajba esik.
Példabeszédek 28:15: Olyan a szegény népen uralkodó bűnös, mint a morgó oroszlán és az éhes medve.
Példabeszédek 28:16: Ha esztelen a fejedelem, nagy lesz az elnyomás, de ha gyűlöli a nyerészkedést, hosszú ideig él.
Példabeszédek 28:17: Akit vérontás bűne terhel, hadd fusson a sírig, ne segíts neki!
Példabeszédek 28:18: Aki feddhetetlenül él, az segítséget kap, de aki görbe utakon jár, egyszer csak elbukik.
Példabeszédek 28:19: Aki műveli a földjét, annak elég kenyér jut, de aki hiábavalóságokat hajhász, annak szegénység jut.
Példabeszédek 28:20: A megbízható ember bőven kap áldást, de a gazdagságra törő nem marad büntetlenül.
Példabeszédek 28:21: A személyválogatás nem jó dolog, egy falat kenyérért is vétekbe viheti az embert.
Példabeszédek 28:22: Vagyont akar szerezni a kapzsi ember, de nem tudja, hogy ínségbe jut.
Példabeszédek 28:23: Aki figyelmezteti az embereket, az végül kedvesebb lesz annál, aki csak hízeleg.
Példabeszédek 28:24: Aki meglopja apját és anyját, és azt gondolja, hogy az nem bűn, cinkosa az a gonosztevőnek.
Példabeszédek 28:25: A telhetetlen ember viszályt szít, de aki az ÚRban bízik, az gyarapodik.
Példabeszédek 28:26: Aki a maga eszében bízik, ostoba, de aki bölcsen él, az megmenekül.
Példabeszédek 28:27: Nem fog szűkölködni az, aki ad a szegénynek, de aki elfordítja tőle tekintetét, azt sok átok éri.
Példabeszédek 28:28: Ha fölemelkednek a bűnösök, elrejtőzik az ember, de ha azok elpusztulnak, sokan lesznek az igazak.
Példabeszédek 29:1: Aki a fenyítés ellenére is nyakas marad, hirtelen gyógyíthatatlanul összetörik.
Példabeszédek 29:2: Ha az igazak jutnak hatalomra, örül a nép, de ha a bűnösök uralkodnak, nyög a nép.
Példabeszédek 29:3: Aki szereti a bölcsességet, örömet szerez apjának, de aki paráznákkal barátkozik, elpazarolja vagyonát.
Példabeszédek 29:4: Igazsággal tartja fenn országát a király, de ha ajándékot fogad el, romba dönti azt.
Példabeszédek 29:5: Aki hízeleg embertársának, hálót vet annak lába elé.
Példabeszédek 29:6: A gonosz embert csapdába juttatja vétke, az igaz pedig ujjongva örül.
Példabeszédek 29:7: Az igaz megérti a nincstelenek ügyét, a bűnös azonban nem tudja megérteni.
Példabeszédek 29:8: Az öntelt emberek fellázítják a várost, a bölcsek pedig lecsillapítják a haragot.
Példabeszédek 29:9: A bölcs ember vitatkozik az ostobával, az pedig hol háborog, hol nevet: nem marad nyugton.
Példabeszédek 29:10: A vérszomjas emberek gyűlölik a feddhetetlent, a becsületesek pedig gondoskodnak róla.
Példabeszédek 29:11: Egész indulatát szabadjára ereszti az ostoba, de a bölcs végül is lecsendesíti.
Példabeszédek 29:12: Ha az uralkodó hallgat a hazug beszédre, minden szolgája bűnössé válik.
Példabeszédek 29:13: A szegény és a zsarnok egymás mellett élnek, de mindkettő az ÚRtól kapta a szemevilágát.
Példabeszédek 29:14: Ha a király igazságosan ítéli a nincsteleneket, trónja mindvégig szilárdan áll.
Példabeszédek 29:15: A bot és a fenyítés bölccsé tesz, a kényeztetett gyermek pedig szégyent hoz anyjára.
Példabeszédek 29:16: Sok ott a bűn, ahol sok a bűnös, de az igazak meglátják azok bukását.
Példabeszédek 29:17: Fegyelmezd fiadat, akkor nyugodt lehetsz felőle, sőt örömöt találsz benne.
Példabeszédek 29:18: Ha nincs kijelentés, elvadul a nép, de boldog lesz, ha megfogadja a tanítást.
Példabeszédek 29:19: Puszta szóból nem okul a szolga, még ha megérti, akkor sem ad rá semmit.
Példabeszédek 29:20: Láttál-e már elhamarkodott beszédű embert? Több reményt fűzhetsz az ostobához, mint hozzá.
Példabeszédek 29:21: Aki gyermekkorától fogva kényezteti szolgáját, a végén nem bír vele.
Példabeszédek 29:22: A haragos ember viszályt szít, az indulatos ember sok bűnt követ el.
Példabeszédek 29:23: Megalázza kevélysége az embert, az alázatos lelkűt pedig tisztelet övezi.
Példabeszédek 29:24: Aki a tolvajjal tart, önmaga ellensége, és az is, aki átkozódást hall, de nem jelenti.
Példabeszédek 29:25: Az emberektől való rettegés csapdába ejt, de aki az ÚRban bízik, az oltalmat talál.
Példabeszédek 29:26: Sokan igyekeznek az uralkodó elé, pedig az ÚR szolgáltat igazságot az embernek.
Példabeszédek 29:27: Utálják az igazak az álnok embert, a bűnös meg a helyes úton járót utálja.
Példabeszédek 30:1: Ágúrnak a masszái Jáke fiának beszéde. Így szólt ez a férfi: Elfáradtam, Istenem! Elfáradtam, Istenem! Végem van!
Példabeszédek 30:2: Mert minden embernél tudatlanabb vagyok, nincs emberhez illő értelmem.
Példabeszédek 30:3: Nem tanultam bölcsességet, és nem ismerem a szent dolgok tudományát: Ki ment fel az égbe, és ki szállott le onnan? Ki szedte össze markába a szelet, ki kötötte köntösébe a vizet? Ki határozta meg az egész föld határát? Talán tudod, hogy mi a neve, vagy mi a fiának a neve?
Példabeszédek 30:5: Istennek minden szava színigaz, pajzsa ő a hozzá menekülőknek.
Példabeszédek 30:6: Ne tégy hozzá szavaihoz semmit, mert megcáfol, és hazugságban maradsz!
Példabeszédek 30:7: Két dolgot kérek tőled, mielőtt meghalok, ne tagadd meg tőlem: Óvj meg a hiábavaló és hazug beszédtől! Se szegénységet, se gazdagságot ne adj nekem! Adj annyi eledelt, amennyi szükséges, hogy jóllakva meg ne tagadjalak, és ne mondjam: Kicsoda az ÚR? El se szegényedjek, hogy ne lopjak, és ne gyalázzam Istenem nevét!
Példabeszédek 30:10: Ne rágalmazd a szolgát ura előtt, mert megátkoz, és bűnhődni fogsz!
Példabeszédek 30:11: Micsoda népség az, amely átkozza apját, és anyját nem áldja!
Példabeszédek 30:12: Micsoda népség az, amely tisztának tartja magát, pedig ki sem mosták szennyéből!
Példabeszédek 30:13: Micsoda népség az, amely kevély szemű és fennhéjázó tekintetű!
Példabeszédek 30:14: Micsoda népség az, amelynek fogai kardok és agyarai kések! Megennék a nyomorultakat a földön, a szegényeket az emberek között!
Példabeszédek 30:15: A piócának két lánya van: add ide, add ide! Ez a három nem lakik jól, sőt négy nem mondja, hogy elég: A holtak hazája és a meddő asszony, a föld, mely sohasem telik el vízzel és a tűz, mely nem mondja, hogy elég.
Példabeszédek 30:17: Aki gúnyolja apját, vagy engedetlenül megveti anyját, annak szemét kivájják a patak menti hollók, vagy megeszik a sasok.
Példabeszédek 30:18: Ez a három dolog csodálatos előttem, sőt négy dolgot nem értek: A sasnak az útját az égen, a kígyó útját a kősziklán, a hajó útját a mély tengeren és a férfi útját a leánnyal.
Példabeszédek 30:20: Ilyen a házasságtörő nő útja: eszik, aztán megtörli a száját, és ezt mondja: Nem tettem semmi rosszat!
Példabeszédek 30:21: Három dolog miatt rendül meg a föld, sőt négyet nem bír elviselni: Ha a szolgából király lesz, ha a bolond teleeszi magát, ha a megvetett nő férjhez megy, és ha a szolgáló úrnője örökébe lép.
Példabeszédek 30:24: Van négy kicsiny állat a földön, amelyek mégis nagyon okosak: Nem erős a hangyák népe, mégis beszerzik nyáron az eledelüket.
Példabeszédek 30:26: Nem hatalmas a mormoták népe, mégis sziklák közt építenek házat.
Példabeszédek 30:27: Nincs királyuk a sáskáknak, mégis rendezetten vonulnak mindnyájan.
Példabeszédek 30:28: Kézzel is megfogható a gyík, mégis ott van a királyi palotákban.
Példabeszédek 30:29: Ez a három lépked szépen, sőt négynek szép a járása: Az oroszlán a legerősebb állat, mely nem riad vissza senkitől, a fölingerelt ló meg a kecskebak és a hadserege élén álló király.
Példabeszédek 30:32: Ha fennhéjázásból bolondságot követtél el, és rájöttél, tedd kezedet a szádra!
Példabeszédek 30:33: Ha tejfölt köpülnek, vaj lesz belőle, ha az orrot erősen fújják, vér jön belőle, és ha haragot szítanak, per lesz belőle.
Példabeszédek 31:2: Mit mondjak, fiam, méhemnek gyermeke, akiért fogadalmat tettem?
Példabeszédek 31:3: Ne vesztegesd erődet nőkre, ne járj azokhoz, akik királyokat rontanak meg!
Példabeszédek 31:4: Lemúél! Nem illik a királyokhoz a borivás, nem illik az a királyokhoz, sem a fejedelmekhez a szeszes ital kívánása.
Példabeszédek 31:5: Mert ha iszik, elfeledkezik a rendeletekről, és helytelenül ítélkezik a nyomorultak ügyében.
Példabeszédek 31:6: Adjatok szeszes italt a veszendőnek, és bort az elkeseredett embernek.
Példabeszédek 31:7: Igyék, hogy megfeledkezzék szegénységéről, és ne gondoljon tovább nyomorúságára.
Példabeszédek 31:8: Nyisd meg szádat a némáért, a mulandó emberek ügyéért!
Példabeszédek 31:9: Nyisd meg szádat, ítélkezz igazságosan, ítéld meg a nyomorultnak és szegénynek a jogát!
Példabeszédek 31:10: Derék asszonyt kicsoda találhat? Értéke sokkal drágább az igazgyöngynél.
Példabeszédek 31:11: Ura szívből bízik benne, vagyona el nem fogy.
Példabeszédek 31:12: Egész életén át javát munkálja urának, nem kárát.
Példabeszédek 31:13: Szerez gyapjút és lent, és jókedvűen dolgozik kezével.
Példabeszédek 31:14: Hasonló a kereskedők hajóihoz: távolból is hoz eledelt.
Példabeszédek 31:15: Fölkel még éjjel, ételt ad háza népének, és rendelkezést szolgálóinak.
Példabeszédek 31:16: Ha az a szándéka, mezőt vásárol, keze munkájával szőlőt telepít.
Példabeszédek 31:17: Megkeményíti derekát, megfeszíti karjait.
Példabeszédek 31:18: Érzi, milyen hasznos tevékenysége, éjjel sem alszik el mécsese.
Példabeszédek 31:19: Ügyesen kezeli a guzsalyt, tenyerében tartja az orsót.
Példabeszédek 31:20: Tenyere nyitva van a nyomorult előtt, kezét nyújtja a szegénynek.
Példabeszédek 31:21: Nem félti háza népét a hóeséskor sem, mert egész háza népe meleg ruhába öltözött.
Példabeszédek 31:22: Színes szőtteseket készít magának, lenvászon és bíbor az öltözete.
Példabeszédek 31:23: Férjét jól ismerik a városkapukban, ahol az ország véneivel ül együtt.
Példabeszédek 31:24: Finom inget készít, és eladja, övet is ad el a kalmárnak.
Példabeszédek 31:25: Erő és méltóság árad róla, és nevetve néz a holnap elé.
Példabeszédek 31:26: Szája bölcsességre nyílik, és nyelve szeretetre tanít.
Példabeszédek 31:27: Ügyel háza népe dolgaira, nem kenyere a semmittevés.
Példabeszédek 31:28: Fölkelnek előtte fiai, és boldognak mondják, ura pedig így dicséri: Sok nő végez derék munkát, de te felülmúlod mindegyiket!
Példabeszédek 31:30-31: Csalóka a báj, mulandó a szépség, de az URat félő asszony dicséretre méltó. Hadd élvezze munkája gyümölcsét, dicsérjék tetteiért minden helyen!
